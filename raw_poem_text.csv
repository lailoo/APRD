idx,poem_text,url
0,"客从东方来，衣上灞陵雨。
问客何为来，采山因买斧。
冥冥花正开，飏飏燕新乳。
昨别今已春，鬓丝生几缕。",https://so.gushiwen.org/shiwenv_c40eeba65a3e.aspx
1,"旅馆谁相问，寒灯独可亲。
一年将尽夜，万里未归人。
寥落悲前事，支离笑此身。
愁颜与衰鬓，明日又逢春。",https://so.gushiwen.org/shiwenv_2fbbfefd6647.aspx
2,"枯藤老树昏鸦，
小桥流水人家，
古道西风瘦马。
夕阳西下，
断肠人在天涯。",https://so.gushiwen.org/shiwenv_9dcf133d25cc.aspx
3,"朝辞白帝彩云间，千里江陵一日还。
两岸猿声啼不住，轻舟已过万重山。",https://so.gushiwen.org/shiwenv_0f81015a040c.aspx
4,"西塞山前白鹭飞，桃花流水鳜鱼肥。
青箬笠，绿蓑衣，斜风细雨不须归。",https://so.gushiwen.org/shiwenv_ee72baa043c8.aspx
5,"楚人悲屈原，千载意未歇。
精魂飘何处，父老空哽咽。
至今沧江上，投饭救饥渴。
遗风成竞渡，哀叫楚山裂。
屈原古壮士，就死意甚烈。
世俗安得知，眷眷不忍决。
南宾旧属楚，山上有遗塔。
应是奉佛人，恐子就沦灭。
此事虽无凭，此意固已切。
古人谁不死，何必较考折。
名声实无穷，富贵亦暂热。
大夫知此理，所以持死节。",https://so.gushiwen.org/shiwenv_881017d68265.aspx
6,"西陆蝉声唱，南冠客思深。
不堪玄鬓影，来对白头吟。
露重飞难进，风多响易沉。
无人信高洁，谁为表予心？",https://so.gushiwen.org/shiwenv_cecffc2a400d.aspx
7,"田家少闲月，五月人倍忙。
夜来南风起，小麦覆陇黄。
妇姑荷箪食，童稚携壶浆，
相随饷田去，丁壮在南冈。
足蒸暑土气，背灼炎天光，
力尽不知热，但惜夏日长。
复有贫妇人，抱子在其旁，
右手秉遗穗，左臂悬敝筐。
听其相顾言，闻者为悲伤。
家田输税尽，拾此充饥肠。
今我何功德？曾不事农桑。
吏禄三百石，岁晏有余粮，
念此私自愧，尽日不能忘。",https://so.gushiwen.org/shiwenv_796882166eaf.aspx
8,"辛苦遭逢起一经，干戈寥落四周星。
山河破碎风飘絮，身世浮沉雨打萍。
惶恐滩头说惶恐，零丁洋里叹零丁。
人生自古谁无死？留取丹心照汗青。",https://so.gushiwen.org/shiwenv_5796865dca4a.aspx
9,"日午树阴正，独吟池上亭。
静看蜂教诲，闲想鹤仪形。
法酒调神气，清琴入性灵。
浩然机已息，几杖复何铭。",https://so.gushiwen.org/shiwenv_227d04b75b23.aspx
10,"岱宗夫如何？齐鲁青未了。
造化钟神秀，阴阳割昏晓。
荡胸生曾云，决眦入归鸟。
会当凌绝顶，一览众山小。",https://so.gushiwen.org/shiwenv_efec283b31e0.aspx
11,"凉月如眉挂柳湾，越中山色镜中看。
兰溪三日桃花雨，半夜鲤鱼来上滩。",https://so.gushiwen.org/shiwenv_a40af7ba79a0.aspx
12,雪粉华，舞梨花，再不见烟村四五家。密洒堪图画，看疏林噪晚鸦。黄芦掩映清江下，斜缆着钓鱼艖。,https://so.gushiwen.org/shiwenv_d3ba5a3a4d29.aspx
13,"苍苍竹林寺，杳杳钟声晚。
荷笠带斜阳，青山独归远。",https://so.gushiwen.org/shiwenv_214bea9d63ff.aspx
14,"半亩方塘一鉴开，天光云影共徘徊。
问渠那得清如许？为有源头活水来。",https://so.gushiwen.org/shiwenv_4c1364cb1da5.aspx
15,"吾家洗砚池头树，个个花开淡墨痕。
不要人夸好颜色，只流清气满乾坤。
我家洗砚池边树，朵朵花开淡墨痕。
不要人夸颜色好，只留清气满乾坤。",https://so.gushiwen.org/shiwenv_82fd6027caf3.aspx
16,"木叶下君山。空水漫漫。十分斟酒敛芳颜。不是渭城西去客，休唱阳关。
醉袖抚危栏。天淡云闲。何人此路得生还。回首夕阳红尽处，应是长安。",https://so.gushiwen.org/shiwenv_aff9c242145a.aspx
17,"猿鸟共不到，我来身欲浮。四边空碧落，绝顶正清秋。
宇宙知何极，华夷见细流。坛西独立久，白日转神州。",https://so.gushiwen.org/shiwenv_dae462ae4a71.aspx
18,乘彩舫，过莲塘，棹歌惊起睡鸳鸯。游女带香偎伴笑，争窈窕，竞折团荷遮晚照。,https://so.gushiwen.org/shiwenv_fe9b8193fd43.aspx
19,"前不见古人，后不见来者。
念天地之悠悠，独怆然而涕下。",https://so.gushiwen.org/shiwenv_4083a01ac833.aspx
20,"爆竹声中一岁除，春风送暖入屠苏。
千门万户曈曈日，总把新桃换旧符。",https://so.gushiwen.org/shiwenv_a167901c9c90.aspx
21,"美人卷珠帘，深坐颦蛾眉。
但见泪痕湿，不知心恨谁。",https://so.gushiwen.org/shiwenv_68fe1f940020.aspx
22,"庭院深深深几许，云窗雾阁春迟。为谁憔悴损芳姿。夜来清梦好，应是发南枝。
玉瘦檀轻无限恨，南楼羌管休吹。浓香吹尽有谁知。暖风迟日也，别到杏花肥。",https://so.gushiwen.org/shiwenv_8cacf9e0bd42.aspx
23,"一蓑一笠一扁舟，一丈丝纶一寸钩。
一曲高歌一樽酒，一人独钓一江秋。",https://so.gushiwen.org/shiwenv_32c4c7921ebe.aspx
24,"郁孤台下清江水，中间多少行人泪。西北望长安，可怜无数山。
青山遮不住，毕竟东流去。江晚正愁余，山深闻鹧鸪。 ",https://so.gushiwen.org/shiwenv_958ebfc84111.aspx
25,"几日随风北海游，回从扬子大江头。
臣心一片磁针石，不指南方不肯休。",https://so.gushiwen.org/shiwenv_7ac830824d2c.aspx
26,"丞相祠堂何处寻，锦官城外柏森森。
映阶碧草自春色，隔叶黄鹂空好音。
三顾频烦天下计，两朝开济老臣心。
出师未捷身先死，长使英雄泪满襟。",https://so.gushiwen.org/shiwenv_625762a4b089.aspx
27,"读陆游咏梅词，反其意而用之。
风雨送春归，飞雪迎春到。已是悬崖百丈冰，犹有花枝俏。
俏也不争春，只把春来报。待到山花烂漫时，她在丛中笑。",https://so.gushiwen.org/shiwenv_e8c610c2308b.aspx
28,"微风摇紫叶，轻露拂朱房。
中池所以绿，待我泛红光。",https://so.gushiwen.org/shiwenv_1a7af111b00e.aspx
29,"宣室求贤访逐臣，贾生才调更无伦。
可怜夜半虚前席，不问苍生问鬼神。",https://so.gushiwen.org/shiwenv_cd908d31f388.aspx
30,"挽弓当挽强，用箭当用长。射人先射马，擒贼先擒王。
杀人亦有限，列国自有疆。苟能制侵陵，岂在多杀伤。",https://so.gushiwen.org/shiwenv_c6ddf6c13190.aspx
31,"十年磨一剑，霜刃未曾试。
今日把示君，谁有不平事？",https://so.gushiwen.org/shiwenv_6eb36c4ece81.aspx
32,"客路青山外，行舟绿水前。
潮平两岸阔，风正一帆悬。
海日生残夜，江春入旧年。
乡书何处达？归雁洛阳边。",https://so.gushiwen.org/shiwenv_720b46d38537.aspx
33,"把酒祝东风，且共从容。垂杨紫陌洛城东。总是当时携手处，游遍芳丛。
聚散苦匆匆，此恨无穷。今年花胜去年红。可惜明年花更好，知与谁同？",https://so.gushiwen.org/shiwenv_3f09584ea709.aspx
34,"夜热依然午热同，开门小立月明中。
竹深树密虫鸣处，时有微凉不是风。",https://so.gushiwen.org/shiwenv_2d549d9a09f4.aspx
35,"炉火照天地，红星乱紫烟。
赧郎明月夜，歌曲动寒川。",https://so.gushiwen.org/shiwenv_8c3f69e79d33.aspx
36,"只有天在上，更无山与齐。
举头红日近，回首白云低。",https://so.gushiwen.org/shiwenv_cd44418f685f.aspx
37,"一曲新词酒一杯，去年天气旧亭台。夕阳西下几时回？
无可奈何花落去，似曾相识燕归来。小园香径独徘徊。",https://so.gushiwen.org/shiwenv_eda29e11ff49.aspx
38,"落魄江南载酒行，楚腰纤细掌中轻。
十年一觉扬州梦，赢得青楼薄幸名。",https://so.gushiwen.org/shiwenv_42e12feb4ebb.aspx
39,"莺嘴啄花红溜，燕尾点波绿皱。
指冷玉笙寒，吹彻小梅春透。
依旧，依旧，人与绿杨俱瘦。",https://so.gushiwen.org/shiwenv_20f074f6d770.aspx
40,"山外青山楼外楼，西湖歌舞几时休？
暖风熏得游人醉，直把杭州作汴州。",https://so.gushiwen.org/shiwenv_63f2cb1073ff.aspx
41,"故人具鸡黍，邀我至田家。
绿树村边合，青山郭外斜。
开轩面场圃，把酒话桑麻。
待到重阳日，还来就菊花。",https://so.gushiwen.org/shiwenv_4a0d548bebb3.aspx
42,"无言独上西楼，月如钩。寂寞梧桐深院锁清秋。
剪不断，理还乱，是离愁。别是一般滋味在心头。",https://so.gushiwen.org/shiwenv_804144e6b0dd.aspx
43,"百感中来不自由，角声孤起夕阳楼。
碧山终日思无尽，芳草何年恨即休？
睫在眼前长不见，道非身外更何求。
谁人得似张公子，千首诗轻万户侯。",https://so.gushiwen.org/shiwenv_a384f95850a5.aspx
44,"梨花淡白柳深青，柳絮飞时花满城。
惆怅东栏一株雪，人生看得几清明。",https://so.gushiwen.org/shiwenv_3fa812d40687.aspx
45,"怀君属秋夜，散步咏凉天。
空山松子落，幽人应未眠。",https://so.gushiwen.org/shiwenv_0f23fdb7b5f9.aspx
46,"千古江山，英雄无觅，孙仲谋处。舞榭歌台，风流总被雨打风吹去。斜阳草树，寻常巷陌，人道寄奴曾住。想当年，金戈铁马，气吞万里如虎。
元嘉草草，封狼居胥，赢得仓皇北顾。四十三年，望中犹记，烽火扬州路。可堪回首，佛狸祠下，一片神鸦社鼓。凭谁问，廉颇老矣，尚能饭否？",https://so.gushiwen.org/shiwenv_12e69f000057.aspx
47,风蒲猎猎小池塘，过雨荷花满院香，沉李浮瓜冰雪凉。竹方床，针线慵拈午梦长。,https://so.gushiwen.org/shiwenv_2d07a29f2774.aspx
48,"兰生不当户，别是闲庭草。
夙被霜露欺，红荣已先老。
谬接瑶华枝，结根君王池。
顾无馨香美，叨沐清风吹。
馀芳若可佩，卒岁长相随。
袖中赵匕首，买自徐夫人。
玉匣闭霜雪，经燕复历秦。
其事竟不捷，沦落归沙尘。
持此愿投赠，与君同急难。
荆卿一去后，壮士多摧残。
长号易水上，为我扬波澜。
凿井当及泉，张帆当济川。
廉夫唯重义，骏马不劳鞭。
人生贵相知，何必金与钱？
慢世薄功业，非无胸中画。
谑浪万古贤，以为儿童剧。
立产如广费，匡君怀长策。
但苦山北寒，谁知道南宅？
岁酒上逐风，霜鬓两边白。
蜀主思孔明，晋家望安石。
时人列五鼎，谈笑期一掷。
虎伏被胡尘，渔歌游海滨。
弊裘耻妻嫂，长剑托交亲。
夫子秉家义，群公难与邻。
莫持西江水，空许东溟臣。
他日青云去，黄金报主人。",https://so.gushiwen.org/shiwenv_a0661b92e0c0.aspx
49,"枕中云气千峰近，床底松声万壑哀。
要看银山拍天浪，开窗放入大江来。",https://so.gushiwen.org/shiwenv_d4b985ecee90.aspx
50,"静夜四无邻，荒居旧业贫。
雨中黄叶树，灯下白头人。
以我独沉久，愧君相见频。
平生自有分，况是蔡家亲。",https://so.gushiwen.org/shiwenv_7661425bdf0a.aspx
51,"煮豆燃豆萁，豆在釜中泣。
本是同根生，相煎何太急？（版本一）
煮豆持作羹，漉菽以为汁。
萁在釜下燃，豆在釜中泣。
本自同根生，相煎何太急？（版本二）",https://so.gushiwen.org/shiwenv_305d29fb64aa.aspx
52,"天门中断楚江开，碧水东流至此回。
两岸青山相对出，孤帆一片日边来。",https://so.gushiwen.org/shiwenv_97e6296bfb8d.aspx
53,"双桧苍然古貌奇，含烟吐雾郁参差。晚依禅客当金殿，
初对将军映画旗。龙象界中成宝盖，鸳鸯瓦上出高枝。
长明灯是前朝焰，曾照青青年少时。",https://so.gushiwen.org/shiwenv_78d6ed45272e.aspx
54,"少年易老学难成，一寸光阴不可轻。
未觉池塘春草梦，阶前梧叶已秋声。",https://so.gushiwen.org/shiwenv_85ebee46dc2c.aspx
55,"薄雾浓云愁永昼，瑞脑消金兽。佳节又重阳，玉枕纱橱，半夜凉初透。
东篱把酒黄昏后，有暗香盈袖。莫道不销魂，帘卷西风，人比黄花瘦。",https://so.gushiwen.org/shiwenv_324219410b89.aspx
56,萋萋芳草忆王孙。柳外楼高空断魂。杜宇声声不忍闻。欲黄昏。雨打梨花深闭门。,https://so.gushiwen.org/shiwenv_a23968b0af37.aspx
57,"锦瑟无端五十弦，一弦一柱思华年。
庄生晓梦迷蝴蝶，望帝春心托杜鹃。
沧海月明珠有泪，蓝田日暖玉生烟。
此情可待成追忆，只是当时已惘然。",https://so.gushiwen.org/shiwenv_1921957e6e83.aspx
58,子规啼，不如归，道是春归人未归。几日添憔悴，虚飘飘柳絮飞。一春鱼雁无消息，则见双燕斗衔泥。,https://so.gushiwen.org/shiwenv_36ed7c639f08.aspx
59,"泠泠七弦上，静听松风寒。
古调虽自爱，今人多不弹。",https://so.gushiwen.org/shiwenv_8430c8ce3d9c.aspx
60,"常记溪亭日暮，沉醉不知归路。
兴尽晚回舟，误入藕花深处。
争渡，争渡，惊起一滩鸥鹭。",https://so.gushiwen.org/shiwenv_3e33bfbb8f79.aspx
61,"昔我游齐都。
登华不注峰。
兹山何峻秀。
绿翠如芙蓉。
萧飒古仙人。
了知是赤松。
借予一白鹿。
自挟两青龙。
含笑凌倒景。
欣然愿相从。



泣与亲友别。
欲语再三咽。
勖君青松心。
努力保霜雪。
世路多险艰。
白日欺红颜。
分手各千里。
去去何时还。



在世复几时。
倏如飘风度。
空闻紫金经。
白首愁相误。
抚己忽自笑。
沉吟为谁故。
名利徒煎熬。
安得闲余步。
终留赤玉舄。
东上蓬莱路。
秦帝如我求。
苍苍但烟雾。

",https://so.gushiwen.org/shiwenv_1864fe781a93.aspx
62,"江上往来人，但爱鲈鱼美。
君看一叶舟，出没风波里。",https://so.gushiwen.org/shiwenv_4b21381d3a76.aspx
63,"长安古道马迟迟，高柳乱蝉嘶。夕阳岛外，秋风原上，目断四天垂。
归云一去无踪迹，何处是前期？狎兴生疏，酒徒萧索，不似少年时。",https://so.gushiwen.org/shiwenv_861b0d2902a0.aspx
64,"辛苦最怜天上月，一昔如环，昔昔都成玦。若似月轮终皎洁，不辞冰雪为卿热。
无那尘缘容易绝，燕子依然，软踏帘钩说。唱罢秋坟愁未歇，春丛认取双栖蝶。",https://so.gushiwen.org/shiwenv_26b87875bd77.aspx
65,"三过平山堂下，半生弹指声中。十年不见老仙翁，壁上龙蛇飞动。
欲吊文章太守，仍歌杨柳春风。休言万事转头空，未转头时皆梦。",https://so.gushiwen.org/shiwenv_a2a716cb0511.aspx
66,"滕王高阁临江渚，佩玉鸣鸾罢歌舞。
画栋朝飞南浦云，珠帘暮卷西山雨。
闲云潭影日悠悠，物换星移几度秋。
阁中帝子今何在？槛外长江空自流。",https://so.gushiwen.org/shiwenv_433b9ec674cf.aspx
67,"春风一夜到衡阳，楚水燕山万里长。
莫道春来便归去，江南虽好是他乡。",https://so.gushiwen.org/shiwenv_a9d80ed06ffb.aspx
68,"春江潮水连海平，海上明月共潮生。
滟滟随波千万里，何处春江无月明！
江流宛转绕芳甸，月照花林皆似霰。
空里流霜不觉飞，汀上白沙看不见。
江天一色无纤尘，皎皎空中孤月轮。
江畔何人初见月？江月何年初照人？
人生代代无穷已，江月年年只相似。
不知江月待何人，但见长江送流水。
白云一片去悠悠，青枫浦上不胜愁。
谁家今夜扁舟子？何处相思明月楼？
可怜楼上月徘徊，应照离人妆镜台。
玉户帘中卷不去，捣衣砧上拂还来。
此时相望不相闻，愿逐月华流照君。
鸿雁长飞光不度，鱼龙潜跃水成文。
昨夜闲潭梦落花，可怜春半不还家。
江水流春去欲尽，江潭落月复西斜。
斜月沉沉藏海雾，碣石潇湘无限路。
不知乘月几人归，落月摇情满江树。",https://so.gushiwen.org/shiwenv_3aed26d1fa99.aspx
69,"细草微风岸，危樯独夜舟。
星垂平野阔，月涌大江流。
名岂文章著，官应老病休。
飘飘何所似，天地一沙鸥。",https://so.gushiwen.org/shiwenv_30bf1f03b349.aspx
70,"回乐峰前沙似雪，受降城外月如霜。(回乐峰 一作：回乐烽）
不知何处吹芦管，一夜征人尽望乡。",https://so.gushiwen.org/shiwenv_d89eb1125b6d.aspx
71,"戍鼓断人行，边秋一雁声。
露从今夜白，月是故乡明。
有弟皆分散，无家问死生。
寄书长不达，况乃未休兵。",https://so.gushiwen.org/shiwenv_ad6f7cfa10c2.aspx
72,"春江潮水连海平，海上明月共潮生。
滟滟随波千万里，何处春江无月明！
江流宛转绕芳甸，月照花林皆似霰。
空里流霜不觉飞，汀上白沙看不见。
江天一色无纤尘，皎皎空中孤月轮。
江畔何人初见月？江月何年初照人？
人生代代无穷已，江月年年只相似。
不知江月待何人，但见长江送流水。
白云一片去悠悠，青枫浦上不胜愁。
谁家今夜扁舟子？何处相思明月楼？
可怜楼上月徘徊，应照离人妆镜台。
玉户帘中卷不去，捣衣砧上拂还来。
此时相望不相闻，愿逐月华流照君。
鸿雁长飞光不度，鱼龙潜跃水成文。
昨夜闲潭梦落花，可怜春半不还家。
江水流春去欲尽，江潭落月复西斜。
斜月沉沉藏海雾，碣石潇湘无限路。
不知乘月几人归，落月摇情满江树。",https://so.gushiwen.org/shiwenv_3aed26d1fa99.aspx
73,"银烛吐青烟，金樽对绮筵。
离堂思琴瑟，别路绕山川。
明月隐高树，长河没晓天。
悠悠洛阳道，此会在何年。",https://so.gushiwen.org/shiwenv_4b20503338e3.aspx
74,"少年不识愁滋味，爱上层楼。爱上层楼，为赋新词强说愁。
而今识尽愁滋味，欲说还休。欲说还休，却道天凉好个秋。",https://so.gushiwen.org/shiwenv_2ee36eb2ccf7.aspx
75,"绿蚁新醅酒，红泥小火炉。
晚来天欲雪，能饮一杯无？",https://so.gushiwen.org/shiwenv_d09fef17613b.aspx
76,"葡萄美酒夜光杯，欲饮琵琶马上催。
醉卧沙场君莫笑，古来征战几人回？",https://so.gushiwen.org/shiwenv_9312f5349cd7.aspx
77,"朱雀桥边野草花，乌衣巷口夕阳斜。
旧时王谢堂前燕，飞入寻常百姓家。",https://so.gushiwen.org/shiwenv_8b671db8c10d.aspx
78,"造物无言却有情，每于寒尽觉春生。
千红万紫安排著，只待新雷第一声。",https://so.gushiwen.org/shiwenv_6b1257a2182b.aspx
79,"梨花淡白柳深青，柳絮飞时花满城。
惆怅东栏一株雪，人生看得几清明。",https://so.gushiwen.org/shiwenv_3fa812d40687.aspx
80,"三月七日，沙湖道中遇雨。雨具先去，同行皆狼狈，余独不觉，已而遂晴，故作此词。
莫听穿林打叶声，何妨吟啸且徐行。竹杖芒鞋轻胜马，谁怕？一蓑烟雨任平生。
料峭春风吹酒醒，微冷，山头斜照却相迎。回首向来萧瑟处，归去，也无风雨也无晴。",https://so.gushiwen.org/shiwenv_6b30455fdd3c.aspx
81,"江国逾千里，山城仅百层。
岸风翻夕浪，舟雪洒寒灯。
留滞才难尽，艰危气益增。
图南未可料，变化有鲲鹏。",https://so.gushiwen.org/shiwenv_44c9b51cef8e.aspx
82,"千锤万凿出深山，烈火焚烧若等闲。
粉骨碎身全不怕，要留清白在人间。

",https://so.gushiwen.org/shiwenv_c6c93895df0a.aspx
83,"一挂吴帆不计程，几回击缆几回行。
天寒有日云犹冻，江阔无风浪亦生。
数点家山常在眼，一声寒雁正关情。
长年忽得南来鲤，恐有音书急遣烹。",https://so.gushiwen.org/shiwenv_9c13f8546160.aspx
84,"日暮苍山远，天寒白屋贫。
柴门闻犬吠，风雪夜归人。",https://so.gushiwen.org/shiwenv_d61bf6c27218.aspx
85,"大江东去，浪淘尽，千古风流人物。
故垒西边，人道是，三国周郎赤壁。
乱石穿空，惊涛拍岸，卷起千堆雪。
江山如画，一时多少豪杰。
遥想公瑾当年，小乔初嫁了，雄姿英发。
羽扇纶巾，谈笑间，樯橹灰飞烟灭。
故国神游，多情应笑我，早生华发。
人生如梦，一尊还酹江月。",https://so.gushiwen.org/shiwenv_5fb51378286c.aspx
86,"百战沙场碎铁衣，城南已合数重围。
突营射杀呼延将，独领残兵千骑归。",https://so.gushiwen.org/shiwenv_3e2bfcd9dfec.aspx
87,"汴水流，泗水流，流到瓜州古渡头。吴山点点愁。
思悠悠，恨悠悠，恨到归时方始休。月明人倚楼。",https://so.gushiwen.org/shiwenv_10ff29925d73.aspx
88,"小时不识月，呼作白玉盘。
又疑瑶台镜，飞在青云端。
仙人垂两足，桂树何团团。
白兔捣药成，问言与谁餐？
蟾蜍蚀圆影，大明夜已残。
羿昔落九乌，天人清且安。
阴精此沦惑，去去不足观。
忧来其如何？凄怆摧心肝。",https://so.gushiwen.org/shiwenv_04c68a9b161e.aspx
89,"死去元知万事空，但悲不见九州同。
王师北定中原日，家祭无忘告乃翁。",https://so.gushiwen.org/shiwenv_966c8a76211f.aspx
90,"耕犁千亩实千箱，力尽筋疲谁复伤？
但得众生皆得饱，不辞羸病卧残阳。",https://so.gushiwen.org/shiwenv_9b3d3cb65c13.aspx
91,"谁家玉笛暗飞声，散入春风满洛城。
此夜曲中闻折柳，何人不起故园情。",https://so.gushiwen.org/shiwenv_be1894114330.aspx
92,"一带江山如画，风物向秋潇洒。水浸碧天何处断？霁色冷光相射。蓼屿荻花洲，掩映竹篱茅舍。
云际客帆高挂，烟外酒旗低亚。多少六朝兴废事，尽入渔樵闲话。怅望倚层楼，寒日无言西下。",https://so.gushiwen.org/shiwenv_c42c8997a059.aspx
93,疏竹摇秋雨，苍松凝晚烟。王孙归未得，谁复效春妍。,https://so.gushiwen.org/shiwenv_378a7961fcdf.aspx
94,"风住尘香花已尽，日晚倦梳头。物是人非事事休，欲语泪先流。
闻说双溪春尚好，也拟泛轻舟。只恐双溪舴艋舟，载不动许多愁。",https://so.gushiwen.org/shiwenv_cd236de1e210.aspx
95,"孤山寺北贾亭西，水面初平云脚低。
几处早莺争暖树，谁家新燕啄春泥。
乱花渐欲迷人眼，浅草才能没马蹄。
最爱湖东行不足，绿杨阴里白沙堤。",https://so.gushiwen.org/shiwenv_af218ed70405.aspx
96,"古之学者必有师。师者，所以传道受业解惑也。人非生而知之者，孰能无惑？惑而不从师，其为惑也，终不解矣。生乎吾前，其闻道也固先乎吾，吾从而师之；生乎吾后，其闻道也亦先乎吾，吾从而师之。吾师道也，夫庸知其年之先后生于吾乎？是故无贵无贱，无长无少，道之所存，师之所存也。
嗟乎！师道之不传也久矣！欲人之无惑也难矣！古之圣人，其出人也远矣，犹且从师而问焉；今之众人，其下圣人也亦远矣，而耻学于师。是故圣益圣，愚益愚。圣人之所以为圣，愚人之所以为愚，其皆出于此乎？爱其子，择师而教之；于其身也，则耻师焉，惑矣。彼童子之师，授之书而习其句读者，非吾所谓传其道解其惑者也。句读之不知，惑之不解，或师焉，或不焉，小学而大遗，吾未见其明也。巫医乐师百工之人，不耻相师。士大夫之族，曰师曰弟子云者，则群聚而笑之。问之，则曰：“彼与彼年相若也，道相似也。位卑则足羞，官盛则近谀。”呜呼！师道之不复可知矣。巫医乐师百工之人，君子不齿，今其智乃反不能及，其可怪也欤！
圣人无常师。孔子师郯子、苌弘、师襄、老聃。郯子之徒，其贤不及孔子。孔子曰：三人行，则必有我师。是故弟子不必不如师，师不必贤于弟子，闻道有先后，术业有专攻，如是而已。
李氏子蟠，年十七，好古文，六艺经传皆通习之，不拘于时，学于余。余嘉其能行古道，作师说以贻之。",https://so.gushiwen.org/shiwenv_178197fd7202.aspx
97,"君问归期未有期，巴山夜雨涨秋池。
何当共剪西窗烛，却话巴山夜雨时。",https://so.gushiwen.org/shiwenv_e46c43d13b97.aspx
98,"剑外忽传收蓟北，初闻涕泪满衣裳。
却看妻子愁何在，漫卷诗书喜欲狂。
白日放歌须纵酒，青春作伴好还乡。
即从巴峡穿巫峡，便下襄阳向洛阳。",https://so.gushiwen.org/shiwenv_519029b7355c.aspx
99,"明日复明日，明日何其多。
我生待明日，万事成蹉跎。
世人若被明日累，春去秋来老将至。
朝看水东流，暮看日西坠。
百年明日能几何？请君听我明日歌。
明日复明日，明日何其多！
日日待明日，万事成蹉跎。
世人皆被明日累，明日无穷老将至。
晨昏滚滚水东流，今古悠悠日西坠。
百年明日能几何？请君听我明日歌。",https://so.gushiwen.org/shiwenv_755e47a3b13f.aspx
100,"我住长江头，君住长江尾。日日思君不见君，共饮长江水。
此水几时休，此恨何时已。只愿君心似我心，定不负相思意。",https://so.gushiwen.org/shiwenv_d096804a25ff.aspx
101,"飒飒西风满院栽，蕊寒香冷蝶难来。
他年我若为青帝，报与桃花一处开。",https://so.gushiwen.org/shiwenv_2e12db54f012.aspx
102,"春山烟欲收，天澹星稀小。残月脸边明，别泪临清晓。
语已多，情未了，回首犹重道：记得绿罗裙，处处怜芳草。",https://so.gushiwen.org/shiwenv_4d73f5fcaa8d.aspx
103,"枯藤老树昏鸦，
小桥流水人家，
古道西风瘦马。
夕阳西下，
断肠人在天涯。",https://so.gushiwen.org/shiwenv_9dcf133d25cc.aspx
104,"燕台一望客心惊，笳鼓喧喧汉将营。
万里寒光生积雪，三边曙色动危旌。
沙场烽火侵胡月，海畔云山拥蓟城。
少小虽非投笔吏，论功还欲请长缨。",https://so.gushiwen.org/shiwenv_0e1671eb861a.aspx
105,"功盖三分国，名成八阵图。（名成 一作：名高）
江流石不转，遗恨失吞吴。",https://so.gushiwen.org/shiwenv_9cee4425b019.aspx
106,"国破山河在，城春草木深。
感时花溅泪，恨别鸟惊心。
烽火连三月，家书抵万金。
白头搔更短，浑欲不胜簪。",https://so.gushiwen.org/shiwenv_89d3a63c6d7f.aspx
107,"寻寻觅觅，冷冷清清，凄凄惨惨戚戚。乍暖还寒时候，最难将息。三杯两盏淡酒，怎敌他、晚来风急？雁过也，正伤心，却是旧时相识。
满地黄花堆积。憔悴损，如今有谁堪摘？守着窗儿，独自怎生得黑？梧桐更兼细雨，到黄昏、点点滴滴。这次第，怎一个愁字了得！（守着窗儿 一作：守著窗儿）",https://so.gushiwen.org/shiwenv_f82821b9d569.aspx
108,"床前明月光，疑是地上霜。
举头望明月，低头思故乡。",https://so.gushiwen.org/shiwenv_c35a60c1a8e2.aspx
109,"时光只解催人老，不信多情，长恨离亭，泪滴春衫酒易醒。
梧桐昨夜西风急，淡月胧明，好梦频惊，何处高楼雁一声？",https://so.gushiwen.org/shiwenv_8cc45971b842.aspx
110,"众鸟高飞尽，孤云独去闲。
相看两不厌，只有敬亭山。",https://so.gushiwen.org/shiwenv_1da5349ad9e4.aspx
111,"莺初解语，最是一年春好处。微雨如酥，草色遥看近却无。
休辞醉倒，花不看开人易老。莫待春回，颠倒红英间绿苔。",https://so.gushiwen.org/shiwenv_34d04b4de4db.aspx
112,"云母屏风烛影深，长河渐落晓星沉。
嫦娥应悔偷灵药，碧海青天夜夜心。",https://so.gushiwen.org/shiwenv_caef25db347c.aspx
113,"绿树阴浓夏日长，楼台倒影入池塘。
水晶帘动微风起，满架蔷薇一院香。(水晶帘 一作 水精帘）",https://so.gushiwen.org/shiwenv_75cc56bf7094.aspx
114,"十年身事各如萍，白首相逢泪满缨。
老去不知花有态，乱来唯觉酒多情。
贫疑陋巷春偏少，贵想豪家月最明。
且对一尊开口笑，未衰应见泰阶平。",https://so.gushiwen.org/shiwenv_e41e52fd27b3.aspx
115,"秋到边城角声哀，烽火照高台。悲歌击筑，凭高酹酒，此兴悠哉。
多情谁似南山月，特地暮云开。灞桥烟柳，曲江池馆，应待人来。",https://so.gushiwen.org/shiwenv_feeab3a2e80e.aspx
116,"少闻鸡声眠，老听鸡声起。
千古万代人，消磨数声里。",https://so.gushiwen.org/shiwenv_331d18d7bdd6.aspx
117,"日出而作，日入而息。
凿井而饮，耕田而食。
帝力于我何有哉！",https://so.gushiwen.org/shiwenv_21c484c79935.aspx
118,"一去二三里，烟村四五家。
亭台六七座，八九十枝花。",https://so.gushiwen.org/shiwenv_5853b45b56b2.aspx
119,"相见时难别亦难，东风无力百花残。
春蚕到死丝方尽，蜡炬成灰泪始干。
晓镜但愁云鬓改，夜吟应觉月光寒。
蓬山此去无多路，青鸟殷勤为探看。",https://so.gushiwen.org/shiwenv_1a4c484f9364.aspx
120,"渡远荆门外，来从楚国游。
山随平野尽，江入大荒流。
月下飞天镜，云生结海楼。
仍怜故乡水，万里送行舟。",https://so.gushiwen.org/shiwenv_d50eb19399e6.aspx
121,"大漠沙如雪，燕山月似钩。
何当金络脑，快走踏清秋。",https://so.gushiwen.org/shiwenv_55174e6ebe20.aspx
122,"独坐幽篁里，弹琴复长啸。
深林人不知，明月来相照。",https://so.gushiwen.org/shiwenv_4809b5e7a16a.aspx
123,锄田当日午，汗滴禾下土。谁念盘中餐，粒粒皆辛苦。,https://so.gushiwen.org/shiwenv_2cd6325e9d07.aspx
124,"大风起兮云飞扬，
威加海内兮归故乡，
安得猛士兮守四方！",https://so.gushiwen.org/shiwenv_1d9d6294438d.aspx
125,"绿遍山原白满川，子规声里雨如烟。
乡村四月闲人少，才了蚕桑又插田。",https://so.gushiwen.org/shiwenv_07f5e3403665.aspx
126,"寒雨连江夜入吴，平明送客楚山孤。
洛阳亲友如相问，一片冰心在玉壶。",https://so.gushiwen.org/shiwenv_f433a64dd504.aspx
127,"问人间谁是英雄？
有酾酒临江，横槊曹公。
紫盖黄旗，多应借得，赤壁东风。
更惊起南阳卧龙，便成名八阵图中。
鼎足三分，一分西蜀，一分江东。",https://so.gushiwen.org/shiwenv_d3956e95e933.aspx
128,"子曰：“学而时习之，不亦说乎？有朋自远方来，不亦乐乎？人不知而不愠，不亦君子乎？”（《学而》）
曾子曰：“吾日三省吾身：为人谋而不忠乎？与朋友交而不信乎？传不习乎？”（《学而》）
子曰：“温故而知新，可以为师矣。”（《为政》）
子曰：“学而不思则罔,思而不学则殆。”（《为政》）
子曰：“由，诲女知之乎！知之为知之，不知为不知，是知也。”（《为政》）
子曰：“见贤思齐焉，见不贤而内自省也。”（《里仁》）
子曰：“三人行，必有我师焉。择其善者而从之，其不善者而改之。”（《述而》）
曾子曰：“士不可以不弘毅，任重而道远。仁以为己任，不亦重乎？死而后已，不亦远乎？”（《泰伯》）
子曰：“岁寒，然后知松柏之后凋也。”（《子罕》）
子贡问曰：“有一言而可以终身行之者乎？”子曰：“其恕乎！己所不欲，勿施于人。”（《卫灵公》）",https://so.gushiwen.org/shiwenv_48911fe016c6.aspx
129,"江汉西来，高楼下、蒲萄深碧。犹自带、岷峨雪浪，锦江春色。君是南山遗爱守，我为剑外思归客。对此间、风物岂无情，殷勤说。
江表传，君休读。狂处士，真堪惜。空洲对鹦鹉，苇花萧瑟。不独笑书生争底事，曹公黄祖俱飘忽。愿使君、还赋谪仙诗，追黄鹤。",https://so.gushiwen.org/shiwenv_4b2b93fe4ea2.aspx
130,"单车欲问边，属国过居延。
征蓬出汉塞，归雁入胡天。
大漠孤烟直，长河落日圆。
萧关逢候骑，都护在燕然。",https://so.gushiwen.org/shiwenv_eae647c5c110.aspx
131,"慈母手中线，游子身上衣。
临行密密缝，意恐迟迟归。
谁言寸草心，报得三春晖。",https://so.gushiwen.org/shiwenv_161d06b0b556.aspx
132,"东城渐觉风光好。縠皱波纹迎客棹。绿杨烟外晓寒轻，红杏枝头春意闹。
浮生长恨欢娱少。肯爱千金轻一笑。为君持酒劝斜阳，且向花间留晚照。",https://so.gushiwen.org/shiwenv_6e5fbd00cfc1.aspx
133,多少恨，昨夜梦魂中。还似旧时游上苑，车如流水马如龙。花月正春风。,https://so.gushiwen.org/shiwenv_6cd451712c66.aspx
134,"伫倚危楼风细细，望极春愁，黯黯生天际。草色烟光残照里，无言谁会凭阑意。
拟把疏狂图一醉，对酒当歌，强乐还无味。衣带渐宽终不悔，为伊消得人憔悴。",https://so.gushiwen.org/shiwenv_3264b4f8f750.aspx
135,"墙角数枝梅，凌寒独自开。
遥知不是雪，为有暗香来。",https://so.gushiwen.org/shiwenv_846e626d74d3.aspx
136,"昼出耘田夜绩麻，村庄儿女各当家。
童孙未解供耕织，也傍桑阴学种瓜。",https://so.gushiwen.org/shiwenv_9d5e3f5ee21f.aspx
137,"孤云将野鹤，岂向人间住。
莫买沃洲山，时人已知处。",https://so.gushiwen.org/shiwenv_862f59a02a57.aspx
138,"八月湖水平，涵虚混太清。
气蒸云梦泽，波撼岳阳城。
欲济无舟楫，端居耻圣明。
坐观垂钓者，徒有羡鱼情。",https://so.gushiwen.org/shiwenv_ae20659aff8c.aspx
139,九州生气恃风雷，万马齐喑究可哀。我劝天公重抖擞，不拘一格降人才。,https://so.gushiwen.org/shiwenv_fe5d05398b52.aspx
140,"数掩槿篱围夕照，一间茅舍背阴崖。
吾生扰扰实无乐，人事悠悠那可谐？忧患向来侵绿鬓，登临此日费青鞋。
京华旧友凋零尽，野老逢迎一散怀。",https://so.gushiwen.org/shiwenv_cd9482c16a48.aspx
141,"一重山，两重山。山远天高烟水寒，相思枫叶丹。
菊花开，菊花残。塞雁高飞人未还，一帘风月闲。",https://so.gushiwen.org/shiwenv_2693da9ced02.aspx
142,"上邪！我欲与君相知，长命无绝衰。
山无陵，江水为竭，冬雷震震，夏雨雪，天地合，乃敢与君绝。",https://so.gushiwen.org/shiwenv_4ef2774ed20a.aspx
143,"湖山胜处放翁家，槐柳阴中野径斜。
水满有时观下鹭，草深无处不鸣蛙。
箨龙已过头番笋，木笔犹开第一花。
叹息老来交旧尽，睡来谁共午瓯茶。",https://so.gushiwen.org/shiwenv_a6fca9da5a46.aspx
144,"世味年来薄似纱，谁令骑马客京华。
小楼一夜听春雨，深巷明朝卖杏花。
矮纸斜行闲作草，晴窗细乳戏分茶。
素衣莫起风尘叹，犹及清明可到家。",https://so.gushiwen.org/shiwenv_0ccd54b5b58a.aspx
145,"空山不见人，但闻人语响。
返景入深林，复照青苔上。",https://so.gushiwen.org/shiwenv_e9b1a8b4def0.aspx
146,"少小离家老大回，乡音无改鬓毛衰。
儿童相见不相识，笑问客从何处来。",https://so.gushiwen.org/shiwenv_f459f8ed8d23.aspx
147,"别后不知君远近。触目凄凉多少闷。渐行渐远渐无书，水阔鱼沉何处问。
夜深风竹敲秋韵。万叶千声皆是恨。故欹单枕梦中寻，梦又不成灯又烬。",https://so.gushiwen.org/shiwenv_fe34d4125f89.aspx
148,"古人学问无遗力，少壮工夫老始成。
纸上得来终觉浅，绝知此事要躬行。",https://so.gushiwen.org/shiwenv_51c560529d2a.aspx
149,"一道残阳铺水中，半江瑟瑟半江红。
可怜九月初三夜，露似真珠月似弓。",https://so.gushiwen.org/shiwenv_0daa9748bcb5.aspx
150,"垂緌饮清露，流响出疏桐。
居高声自远，非是藉秋风。",https://so.gushiwen.org/shiwenv_c8414cce04e1.aspx
151,"徐门石潭谢雨，道上作五首。潭在城东二十里，常与泗水增减清浊相应。
簌簌衣巾落枣花，村南村北响缲车，牛衣古柳卖黄瓜。
酒困路长惟欲睡，日高人渴漫思茶。敲门试问野人家。",https://so.gushiwen.org/shiwenv_20ee2cbac808.aspx
152,"风老莺雏，雨肥梅子，午阴嘉树清圆。地卑山近，衣润费炉烟。人静乌鸢自乐，小桥外、新绿溅溅。凭阑久，黄芦苦竹，拟泛九江船。
年年。如社燕，飘流瀚海，来寄修椽。且莫思身外，长近尊前。憔悴江南倦客，不堪听、急管繁弦。歌筵畔，先安簟枕，容我醉时眠。",https://so.gushiwen.org/shiwenv_edbb6de586e6.aspx
153,"楚天千里清秋，水随天去秋无际。遥岑远目，献愁供恨，玉簪螺髻。落日楼头，断鸿声里，江南游子。把吴钩看了，栏杆拍遍，无人会，登临意。
休说鲈鱼堪脍，尽西风，季鹰归未？求田问舍，怕应羞见，刘郎才气。可惜流年，忧愁风雨，树犹如此！倩何人唤取，红巾翠袖，揾英雄泪！",https://so.gushiwen.org/shiwenv_06df643b48ef.aspx
154,"闺中少妇不知愁，春日凝妆上翠楼。
忽见陌头杨柳色，悔教夫婿觅封侯。",https://so.gushiwen.org/shiwenv_bea0a298570b.aspx
155,"世间珍果更无加，玉雪肌肤罩绛纱。
一种天然好滋味，可怜生处是天涯。",https://so.gushiwen.org/shiwenv_8a4e55a4eb93.aspx
156,"世事一场大梦，人生几度秋凉？夜来风叶已鸣廊。看取眉头鬓上。
酒贱常愁客少，月明多被云妨。中秋谁与共孤光。把盏凄然北望。",https://so.gushiwen.org/shiwenv_4d2028af6aed.aspx
157,"蹴罢秋千，起来慵整纤纤手。露浓花瘦，薄汗轻衣透。
见客入来，袜刬金钗溜。和羞走，倚门回首，却把青梅嗅。",https://so.gushiwen.org/shiwenv_633fa0fc3e8e.aspx
158,"花非花，雾非雾。
夜半来，天明去。
来如春梦几多时？
去似朝云无觅处。",https://so.gushiwen.org/shiwenv_4ee40a0c2d3d.aspx
159,"危楼高百尺，手可摘星辰。
不敢高声语，恐惊天上人。",https://so.gushiwen.org/shiwenv_85f036fcc038.aspx
160,"月落乌啼霜满天，江枫渔火对愁眠。
姑苏城外寒山寺，夜半钟声到客船。",https://so.gushiwen.org/shiwenv_6fb73f607ad3.aspx
161,"雪里已知春信至，寒梅点缀琼枝腻。香脸半开娇旖旎，当庭际，玉人浴出新妆洗。
造化可能偏有意，故教明月玲珑地。共赏金尊沈绿蚁，莫辞醉，此花不与群花比。",https://so.gushiwen.org/shiwenv_2d23b7f17f02.aspx
162,"柴门风卷却吹工，陿径初成竹旋栽。
梢影细从茶碗入，叶声轻逐篆烟来。
暑天倦卧星穿透，冬昼閒吟雪压摧。
预想此时应更好，莫移墙下一株梅。",https://so.gushiwen.org/shiwenv_20eda0fc8eaf.aspx
163,"谁向椒盘簪彩胜？整整韶华，争上春风鬓。往日不堪重记省，为花长把新春恨。
春未来时先借问。晚恨开迟，早又飘零近。今岁花期消息定，只愁风雨无凭准。",https://so.gushiwen.org/shiwenv_1dc0c32accfd.aspx
164,声声啼乳鸦，生叫破韶华。夜深微雨润堤沙，香风万家。画楼洗净鸳鸯瓦，彩绳半湿秋千架。觉来红日上窗纱，听街头卖杏花。,https://so.gushiwen.org/shiwenv_1c43d1a8a65b.aspx
165,"投我以木瓜，报之以琼琚。匪报也，永以为好也！
投我以木桃，报之以琼瑶。匪报也，永以为好也！
投我以木李，报之以琼玖。匪报也，永以为好也！",https://so.gushiwen.org/shiwenv_478043ea449a.aspx
166,"闲居少邻并，草径入荒园。
鸟宿池边树，僧敲月下门。
过桥分野色，移石动云根。
暂去还来此，幽期不负言。",https://so.gushiwen.org/shiwenv_bee5c2e9ddfe.aspx
167,"敕勒川，阴山下。天似穹庐，笼盖四野。
天苍苍，野茫茫。风吹草低见牛羊。",https://so.gushiwen.org/shiwenv_f996111bff75.aspx
168,"晨起开门雪满山，雪晴云淡日光寒。
檐流未滴梅花冻，一种清孤不等闲。",https://so.gushiwen.org/shiwenv_ecc9acd2b27a.aspx
169,"湖光秋月两相和，潭面无风镜未磨。
遥望洞庭山水翠，白银盘里一青螺。",https://so.gushiwen.org/shiwenv_880912218fc8.aspx
170,"长安一片月，万户捣衣声。
秋风吹不尽，总是玉关情。
何日平胡虏，良人罢远征。",https://so.gushiwen.org/shiwenv_ed5d95fe49c7.aspx
171,"客从东方来，衣上灞陵雨。
问客何为来，采山因买斧。
冥冥花正开，飏飏燕新乳。
昨别今已春，鬓丝生几缕。",https://so.gushiwen.org/shiwenv_c40eeba65a3e.aspx
172,"春眠不觉晓，处处闻啼鸟。
夜来风雨声，花落知多少。",https://so.gushiwen.org/shiwenv_ccee5691ba93.aspx
173,"胜日寻芳泗水滨，无边光景一时新。
等闲识得东风面，万紫千红总是春。",https://so.gushiwen.org/shiwenv_ba4626c44270.aspx
174,"离离原上草，一岁一枯荣。
野火烧不尽，春风吹又生。
远芳侵古道，晴翠接荒城。
又送王孙去，萋萋满别情。",https://so.gushiwen.org/shiwenv_b7820a12ebaa.aspx
175,"剑峰云栈未尝行，图画曾看已可惊。险若登天悬鸟道，下临无地泻江声。
折腰莫以微官耻，为政须通异俗情。况子多才兼美行，荐章期即达承明。",https://so.gushiwen.org/shiwenv_387d55b1e2bd.aspx
176,"树绕村庄，水满陂塘。倚东风、豪兴徜徉。小园几许，收尽春光。有桃花红，李花白，菜花黄。
远远围墙，隐隐茅堂。飏青旗、流水桥旁。偶然乘兴、步过东冈。正莺儿啼，燕儿舞，蝶儿忙。",https://so.gushiwen.org/shiwenv_8005cc89b888.aspx
177,"荷尽已无擎雨盖，菊残犹有傲霜枝。
一年好景君须记，最是橙黄橘绿时。",https://so.gushiwen.org/shiwenv_c987db20a4d7.aspx
178,"黑云压城城欲摧，甲光向日金鳞开。
角声满天秋色里，塞上燕脂凝夜紫。
半卷红旗临易水，霜重鼓寒声不起。
报君黄金台上意，提携玉龙为君死！",https://so.gushiwen.org/shiwenv_a60e7fd3031b.aspx
179,"渭城朝雨浥轻尘，客舍青青柳色新。
劝君更尽一杯酒，西出阳关无故人。",https://so.gushiwen.org/shiwenv_12a2295aa76b.aspx
180,"移家虽带郭，野径入桑麻。近种篱边菊，秋来未著花。
扣门无犬吠，欲去问西家。报道山中去，归时每日斜。",https://so.gushiwen.org/shiwenv_83f04219a489.aspx
181,"醉里挑灯看剑，梦回吹角连营。八百里分麾下炙，五十弦翻塞外声。沙场秋点兵。
马作的卢飞快，弓如霹雳弦惊。了却君王天下事，赢得生前身后名。可怜白发生！",https://so.gushiwen.org/shiwenv_9822debcdc64.aspx
182,"东风有恨致玄都，吹破枝头玉，夜月梨花也相妒。
不寻俗，娇鸾彩凤风流处。
刘郎去也，武陵溪上，仙子淡妆梳。",https://so.gushiwen.org/shiwenv_373ecaa9b18b.aspx
183,"世情薄，人情恶，雨送黄昏花易落。晓风干，泪痕残。欲笺心事，独语斜阑。难，难，难！
人成各，今非昨，病魂常似秋千索。角声寒，夜阑珊。怕人寻问，咽泪装欢。瞒，瞒，瞒！",https://so.gushiwen.org/shiwenv_f44e79379dd7.aspx
184,"春阴垂野草青青，时有幽花一树明。
晚泊孤舟古祠下，满川风雨看潮生。",https://so.gushiwen.org/shiwenv_91da00bee5c9.aspx
185,"卖炭翁，伐薪烧炭南山中。
满面尘灰烟火色，两鬓苍苍十指黑。
卖炭得钱何所营？身上衣裳口中食。
可怜身上衣正单，心忧炭贱愿天寒。
夜来城外一尺雪，晓驾炭车辗冰辙。
牛困人饥日已高，市南门外泥中歇。
翩翩两骑来是谁？黄衣使者白衫儿。
手把文书口称敕，回车叱牛牵向北。
一车炭，千余斤，宫使驱将惜不得。
半匹红绡一丈绫，系向牛头充炭直。",https://so.gushiwen.org/shiwenv_2716dfb4d439.aspx
186,"离离原上草，一岁一枯荣。
野火烧不尽，春风吹又生。
远芳侵古道，晴翠接荒城。
又送王孙去，萋萋满别情。",https://so.gushiwen.org/shiwenv_b7820a12ebaa.aspx
187,"待到秋来九月八，我花开后百花杀。
冲天香阵透长安，满城尽带黄金甲。",https://so.gushiwen.org/shiwenv_32bfa9757c62.aspx
188,"白日依山尽，黄河入海流。
欲穷千里目，更上一层楼。",https://so.gushiwen.org/shiwenv_c90ff9ea5a71.aspx
189,"零落桐叶雨，萧条槿花风。
悠悠早秋意，生此幽闲中。
况与故人别，中怀正无悰。
勿云不相送，心到青门东。
相知岂在多，但问同不同。
同心一人去，坐觉长安空。",https://so.gushiwen.org/shiwenv_6bc1a8b613fc.aspx
190,"京口瓜洲一水间，钟山只隔数重山。
春风又绿江南岸，明月何时照我还？",https://so.gushiwen.org/shiwenv_df14e6fd217b.aspx
191,"长恨复长恨，裁作短歌行。何人为我楚舞，听我楚狂声？余既滋兰九畹，又树蕙之百亩，秋菊更餐英。门外沧浪水，可以濯吾缨。
一杯酒，问何似，身后名？人间万事，毫发常重泰山轻。悲莫悲生离别，乐莫乐新相识，儿女古今情。富贵非吾事，归与白鸥盟。",https://so.gushiwen.org/shiwenv_2eecfb5a442c.aspx
192,"深院静，小庭空，断续寒砧断续风。
无奈夜长人不寐，数声和月到帘栊。",https://so.gushiwen.org/shiwenv_379174bb210c.aspx
193,"一生一代一双人，争教两处销魂。相思相望不相亲，天为谁春？
浆向蓝桥易乞，药成碧海难奔。若容相访饮牛津，相对忘贫。",https://so.gushiwen.org/shiwenv_22706e96d291.aspx
194,"何事居穷道不穷，乱时还与静时同。
家山虽在干戈地，弟侄常修礼乐风。
窗竹影摇书案上，野泉声入砚池中。
少年辛苦终身事，莫向光阴惰寸功。",https://so.gushiwen.org/shiwenv_63248aef71e4.aspx
195,"停云薄空，有风无雨。欲叩帝阍，祝融伊阻。三春云迈，良辰空抚。
孰捣龙宫，操豚是伫。",https://so.gushiwen.org/shiwenv_d3085c46b839.aspx
196,"寂寂竟何待，朝朝空自归。欲寻芳草去，惜与故人违。
当路谁相假，知音世所稀。只应守寂寞，还掩故园扉。",https://so.gushiwen.org/shiwenv_5f04d2d118d1.aspx
197,"秋容浅淡映重门，七节攒成雪满盆。
出浴太真冰作影，捧心西子玉为魂。
晓风不散愁千点，宿雨还添泪一痕。
独倚画栏如有意，清砧怨笛送黄昏。",https://so.gushiwen.org/shiwenv_35b46e42b301.aspx
198,"谁谓河广？一苇杭之。谁谓宋远？跂予望之。
谁谓河广？曾不容刀。谁谓宋远？曾不崇朝。",https://so.gushiwen.org/shiwenv_8dd719a833f0.aspx
199,"怜君卧病思新橘，试摘犹酸亦未黄。
书后欲题三百颗，洞庭须待满林霜。",https://so.gushiwen.org/shiwenv_d725afa33ed7.aspx
200,"二月巴陵日日风，春寒未了怯园公。
海棠不惜胭脂色，独立蒙蒙细雨中。",https://so.gushiwen.org/shiwenv_8b14a4362e32.aspx
201,"烟笼寒水月笼沙，夜泊秦淮近酒家。
商女不知亡国恨，隔江犹唱《后庭花》。",https://so.gushiwen.org/shiwenv_8e8011f614fb.aspx
202,"泉眼无声惜细流，树阴照水爱晴柔。
小荷才露尖尖角，早有蜻蜓立上头。",https://so.gushiwen.org/shiwenv_31dd7d07323c.aspx
203,"采薇采薇，薇亦作止。曰归曰归，岁亦莫止。 靡室靡家，猃狁之故。不遑启居，猃狁之故。
采薇采薇，薇亦柔止。曰归曰归，心亦忧止。 忧心烈烈，载饥载渴。我戍未定，靡使归聘。
采薇采薇，薇亦刚止。曰归曰归，岁亦阳止。 王事靡盬，不遑启处。忧心孔疚，我行不来！
彼尔维何？维常之华。彼路斯何？君子之车。 戎车既驾，四牡业业。岂敢定居？一月三捷。
驾彼四牡，四牡骙骙。君子所依，小人所腓。 四牡翼翼，象弭鱼服。岂不日戒？猃狁孔棘！
昔我往矣，杨柳依依。今我来思，雨雪霏霏。 行道迟迟，载渴载饥。我心伤悲，莫知我哀！",https://so.gushiwen.org/shiwenv_1fecfb7d6ac8.aspx
204,"众芳摇落独暄妍，占尽风情向小园。
疏影横斜水清浅，暗香浮动月黄昏。
霜禽欲下先偷眼，粉蝶如知合断魂。
幸有微吟可相狎，不须檀板共金樽。
剪绡零碎点酥乾，向背稀稠画亦难。
日薄从甘春至晚，霜深应怯夜来寒。
澄鲜只共邻僧惜，冷落犹嫌俗客看。
忆着江南旧行路，酒旗斜拂堕吟鞍。",https://so.gushiwen.org/shiwenv_e1339dc3ff03.aspx
205,"心同流水净，身与白云轻。
寂寂深山暮，微闻钟磬声。",https://so.gushiwen.org/shiwenv_6676ea7453b1.aspx
206,"乱后烧残数架书，峰前犹自恋吾庐。忘机渐喜逢人少，
览镜空怜待鹤疏。孤屿池痕春涨满，小阑花韵午晴初。
酣歌自适逃名久，不必门多长者车。",https://so.gushiwen.org/shiwenv_83101a378927.aspx
207,"凤舞团团饼。恨分破、教孤令。金渠体净，只轮慢碾，玉尘光莹。汤响松风，早减了、二分酒病。
味浓香永。醉乡路、成佳境。恰如灯下，故人万里，归来对影。口不能言，心下快活自省。",https://so.gushiwen.org/shiwenv_371bb2053c06.aspx
208,骊山四顾，阿房一炬，当时奢侈今何处？只见草萧疏，水萦纡。至今遗恨迷烟树。列国周齐秦汉楚，赢，都变做了土；输，都变做了土。,https://so.gushiwen.org/shiwenv_614c91077b60.aspx
209,"关关雎鸠，在河之洲。窈窕淑女，君子好逑。
参差荇菜，左右流之。窈窕淑女，寤寐求之。
求之不得，寤寐思服。悠哉悠哉，辗转反侧。
参差荇菜，左右采之。窈窕淑女，琴瑟友之。
参差荇菜，左右芼之。窈窕淑女，钟鼓乐之。",https://so.gushiwen.org/shiwenv_4c5705b99143.aspx
210,"李白乘舟将欲行，忽闻岸上踏歌声。
桃花潭水深千尺，不及汪伦送我情。",https://so.gushiwen.org/shiwenv_ca9eaf40a6ce.aspx
211,"人人尽说江南好，游人只合江南老。春水碧于天，画船听雨眠。
垆边人似月，皓腕凝霜雪。未老莫还乡，还乡须断肠。",https://so.gushiwen.org/shiwenv_74ecdd7f533b.aspx
212,"每觉西斋景最幽，不知官是古诸侯。
一尊风月身无事，千里耕桑岁有秋。
云水醒心鸣好鸟，玉沙清耳漱寒流。
沉烟细细临黄卷，疑在香炉最上头。",https://so.gushiwen.org/shiwenv_8d84f891a7f0.aspx
213,"雄气堂堂贯斗牛，誓将直节报君仇。
斩除顽恶还车贺，不问登坛万户侯。",https://so.gushiwen.org/shiwenv_587ae524a51f.aspx
214,"谁念西风独自凉，萧萧黄叶闭疏窗，沉思往事立残阳。
被酒莫惊春睡重，赌书消得泼茶香，当时只道是寻常。",https://so.gushiwen.org/shiwenv_f9a34574e44a.aspx
215,"李杜诗篇万口传，至今已觉不新鲜。
江山代有才人出，各领风骚数百年。",https://so.gushiwen.org/shiwenv_c1e5416e8000.aspx
216,"远上寒山石径斜，白云深处有人家。
停车坐爱枫林晚，霜叶红于二月花。",https://so.gushiwen.org/shiwenv_3c36881bd247.aspx
217,"毕竟西湖六月中，风光不与四时同。
接天莲叶无穷碧，映日荷花别样红。",https://so.gushiwen.org/shiwenv_3ab4125fd0f1.aspx
218,"硕鼠硕鼠，无食我黍！三岁贯女，莫我肯顾。逝将去女，适彼乐土。乐土乐土，爰得我所。
硕鼠硕鼠，无食我麦！三岁贯女，莫我肯德。逝将去女，适彼乐国。乐国乐国，爰得我直。
硕鼠硕鼠，无食我苗！三岁贯女，莫我肯劳。逝将去女，适彼乐郊。乐郊乐郊，谁之永号？",https://so.gushiwen.org/shiwenv_1cc4f4d60a66.aspx
219,山川之美，古来共谈。高峰入云，清流见底。两岸石壁，五色交辉。青林翠竹，四时俱备。晓雾将歇，猿鸟乱鸣；夕日欲颓，沉鳞竞跃。实是欲界之仙都。自康乐以来，未复有能与其奇者。,https://so.gushiwen.org/shiwenv_96919608472f.aspx
220,"春归何处。寂寞无行路。若有人知春去处。唤取归来同住。
春无踪迹谁知。除非问取黄鹂。百啭无人能解，因风飞过蔷薇。",https://so.gushiwen.org/shiwenv_315cf2d8892b.aspx
221,"呦呦鹿鸣，食野之苹。我有嘉宾，鼓瑟吹笙。吹笙鼓簧，承筐是将。人之好我，示我周行。
呦呦鹿鸣，食野之蒿。我有嘉宾，德音孔昭。视民不恌，君子是则是效。我有旨酒，嘉宾式燕以敖。
呦呦鹿鸣，食野之芩。我有嘉宾，鼓瑟鼓琴。鼓瑟鼓琴，和乐且湛。我有旨酒，以燕乐嘉宾之心。",https://so.gushiwen.org/shiwenv_8d7a192e8b32.aspx
222,"向晚意不适，驱车登古原。
夕阳无限好，只是近黄昏。",https://so.gushiwen.org/shiwenv_ee9af27de9f2.aspx
223,"苏武魂销汉使前，古祠高树两茫然。
云边雁断胡天月，陇上羊归塞草烟。
回日楼台非甲帐，去时冠剑是丁年。
茂陵不见封侯印，空向秋波哭逝川。",https://so.gushiwen.org/shiwenv_52ca6ca57b11.aspx
224,"飞来山上千寻塔，闻说鸡鸣见日升。
不畏浮云遮望眼，只缘身在最高层。",https://so.gushiwen.org/shiwenv_4a272f472fee.aspx
225,"秋丛绕舍似陶家，遍绕篱边日渐斜。
不是花中偏爱菊，此花开尽更无花。",https://so.gushiwen.org/shiwenv_d16797ee39e4.aspx
226,"咬定青山不放松，立根原在破岩中。
千磨万击还坚劲，任尔东西南北风。",https://so.gushiwen.org/shiwenv_e5c9337524b7.aspx
227,"头上红冠不用裁，满身雪白走将来。
平生不敢轻言语，一叫千门万户开。",https://so.gushiwen.org/shiwenv_0f6ad3fb3d95.aspx
228,"莫笑农家腊酒浑，丰年留客足鸡豚。
山重水复疑无路，柳暗花明又一村。
箫鼓追随春社近，衣冠简朴古风存。
从今若许闲乘月，拄杖无时夜叩门。",https://so.gushiwen.org/shiwenv_09294abb5f67.aspx
229,"胸中磊落藏五兵，欲试无路空峥嵘。
酒为旗鼓笔刀槊，势从天落银河倾。
端溪石池浓作墨，烛光相射飞纵横。
须臾收卷复把酒，如见万里烟尘清。
丈夫身在要有立，逆虏运尽行当平。
何时夜出五原塞，不闻人语闻鞭声。",https://so.gushiwen.org/shiwenv_74d3cec06c95.aspx
230,"新丰美酒斗十千，咸阳游侠多少年。
相逢意气为君饮，系马高楼垂柳边。
出身仕汉羽林郎，初随骠骑战渔阳。
孰知不向边庭苦，纵死犹闻侠骨香。
一身能擘两雕弧，虏骑千重只似无。
偏坐金鞍调白羽，纷纷射杀五单于。
汉家君臣欢宴终，高议云台论战功。
天子临轩赐侯印，将军佩出明光宫。",https://so.gushiwen.org/shiwenv_5cf2a57f35f2.aspx
231,"独在异乡为异客，每逢佳节倍思亲。
遥知兄弟登高处，遍插茱萸少一人。",https://so.gushiwen.org/shiwenv_d75a706935de.aspx
232,"春城无处不飞花，寒食东风御柳斜。
日暮汉宫传蜡烛，轻烟散入五侯家。",https://so.gushiwen.org/shiwenv_f26e62f4bfc8.aspx
233,"花开不并百花丛，独立疏篱趣未穷。
宁可枝头抱香死，何曾吹落北风中。",https://so.gushiwen.org/shiwenv_0a65b1091d79.aspx
234,"茅檐长扫净无苔，花木成畦手自栽。
一水护田将绿绕，两山排闼送青来。
桑条索漠楝花繁，风敛余香暗度垣。
黄鸟数声残午梦，尚疑身属半山园。",https://so.gushiwen.org/shiwenv_9b9d082c79f2.aspx
235,"蓬头稚子学垂纶，侧坐莓苔草映身。
路人借问遥招手，怕得鱼惊不应人。",https://so.gushiwen.org/shiwenv_200d28227643.aspx
236,"庭院深深深几许，杨柳堆烟，帘幕无重数。玉勒雕鞍游冶处，楼高不见章台路。
雨横风狂三月暮，门掩黄昏，无计留春住。泪眼问花花不语，乱红飞过秋千去。",https://so.gushiwen.org/shiwenv_b827b3f18b38.aspx
237,"水光潋滟晴方好，山色空蒙雨亦奇。
欲把西湖比西子，淡妆浓抹总相宜。",https://so.gushiwen.org/shiwenv_8949464433f0.aspx
238,"华灯纵博，雕鞍驰射，谁记当年豪举。酒徒一半取封侯，独去作、江边渔父。
轻舟八尺，低篷三扇，占断苹洲烟雨。镜湖元自属闲人，又何必、君恩赐与。",https://so.gushiwen.org/shiwenv_895ca1ad44af.aspx
239,"故人西辞黄鹤楼，烟花三月下扬州。
孤帆远影碧空尽，唯见长江天际流。 ",https://so.gushiwen.org/shiwenv_d3f231047aef.aspx
240,"十年憔悴到秦京，谁料翻为岭外行。
伏波故道风烟在，翁仲遗墟草树平。
直以慵疏招物议，休将文字占时名。
今朝不用临河别，垂泪千行便濯缨。",https://so.gushiwen.org/shiwenv_532d57844dec.aspx
241,"居庸关上子规啼，饮马流泉落日低。
雨雪自飞千嶂外，榆林只隔数峰西。",https://so.gushiwen.org/shiwenv_de509b34e342.aspx
242,"风急天高猿啸哀，渚清沙白鸟飞回。
无边落木萧萧下，不尽长江滚滚来。
万里悲秋常作客，百年多病独登台。
艰难苦恨繁霜鬓，潦倒新停浊酒杯。",https://so.gushiwen.org/shiwenv_eeb217f8cb2d.aspx
243,"平林漠漠烟如织，寒山一带伤心碧。暝色入高楼，有人楼上愁。
玉阶空伫立，宿鸟归飞急。何处是归程？长亭连短亭。",https://so.gushiwen.org/shiwenv_f4c976914347.aspx
244,"去年元夜时，花市灯如昼。
月上柳梢头，人约黄昏后。
今年元夜时，月与灯依旧。
不见去年人，泪湿春衫袖。",https://so.gushiwen.org/shiwenv_c616fab1b377.aspx
245,"斜阳照墟落，穷巷牛羊归。
野老念牧童，倚杖候荆扉。
雉雊麦苗秀，蚕眠桑叶稀。
田夫荷锄至，相见语依依。
即此羡闲逸，怅然吟式微。",https://so.gushiwen.org/shiwenv_8813f91342c8.aspx
246,"洞房昨夜停红烛，待晓堂前拜舅姑。
妆罢低声问夫婿，画眉深浅入时无。",https://so.gushiwen.org/shiwenv_b8d00bf5329b.aspx
247,"滚滚长江东逝水，浪花淘尽英雄。是非成败转头空。青山依旧在，几度夕阳红。
白发渔樵江渚上，惯看秋月春风。一壶浊酒喜相逢。古今多少事，都付笑谈中。",https://so.gushiwen.org/shiwenv_284e20a25958.aspx
248,"蜀客到江南，长忆吴山好。吴蜀风流自古同，归去应须早。
还与去年人，共藉西湖草。莫惜尊前仔细看，应是容颜老。",https://so.gushiwen.org/shiwenv_b6a40466d96a.aspx
249,"结庐在人境，而无车马喧。
问君何能尔？心远地自偏。
采菊东篱下，悠然见南山。
山气日夕佳，飞鸟相与还。
此中有真意，欲辨已忘言。",https://so.gushiwen.org/shiwenv_5b90a9bb5230.aspx
250,"昼出耘田夜绩麻，村庄儿女各当家。
童孙未解供耕织，也傍桑阴学种瓜。",https://so.gushiwen.org/shiwenv_9d5e3f5ee21f.aspx
251,"塞下秋来风景异，衡阳雁去无留意。四面边声连角起，千嶂里，长烟落日孤城闭。
浊酒一杯家万里，燕然未勒归无计。羌管悠悠霜满地，人不寐，将军白发征夫泪。",https://so.gushiwen.org/shiwenv_76a124fc2fb8.aspx
252,"昨夜风兼雨，帘帏飒飒秋声。烛残漏断频欹枕，起坐不能平。
世事漫随流水，算来一梦浮生。醉乡路稳宜频到，此外不堪行。",https://so.gushiwen.org/shiwenv_5ac613721d19.aspx
253,"今夕为何夕，他乡说故乡。
看人儿女大，为客岁年长。
戎马无休歇，关山正渺茫。
一杯柏叶酒，未敌泪千行。",https://so.gushiwen.org/shiwenv_5658fed2aa5e.aspx
254,"一叶渔船两小童，收篙停棹坐船中。
怪生无雨都张伞，不是遮头是使风。",https://so.gushiwen.org/shiwenv_975bf39b1456.aspx
255,"老夫聊发少年狂，左牵黄，右擎苍，锦帽貂裘，千骑卷平冈。为报倾城随太守，亲射虎，看孙郎。
酒酣胸胆尚开张，鬓微霜，又何妨！持节云中，何日遣冯唐？会挽雕弓如满月，西北望，射天狼。",https://so.gushiwen.org/shiwenv_85b8792a66ac.aspx
256,"西风吹老洞庭波，一夜湘君白发多。
醉后不知天在水，满船清梦压星河。",https://so.gushiwen.org/shiwenv_38871dbf575d.aspx
257,"八月秋高风怒号，卷我屋上三重茅。茅飞渡江洒江郊，高者挂罥长林梢，下者飘转沉塘坳。
南村群童欺我老无力，忍能对面为盗贼，公然抱茅入竹去。唇焦口燥呼不得，归来倚杖自叹息。
俄顷风定云墨色，秋天漠漠向昏黑。布衾多年冷似铁，娇儿恶卧踏里裂。床头屋漏无干处，雨脚如麻未断绝。自经丧乱少睡眠，长夜沾湿何由彻?
安得广厦千万间，大庇天下寒士俱欢颜，风雨不动安如山。呜呼！何时眼前突兀见此屋，吾庐独破受冻死亦足！(死亦足 一作：死意足）",https://so.gushiwen.org/shiwenv_8e9ecc95d6a4.aspx
258,"日照香炉生紫烟，遥看瀑布挂前川。
飞流直下三千尺，疑是银河落九天。",https://so.gushiwen.org/shiwenv_62802abab937.aspx
259,"小山重叠金明灭，鬓云欲度香腮雪。懒起画蛾眉，弄妆梳洗迟。
照花前后镜，花面交相映。新帖绣罗襦，双双金鹧鸪。",https://so.gushiwen.org/shiwenv_91843a09f605.aspx
260,"春江潮水连海平，海上明月共潮生。
滟滟随波千万里，何处春江无月明！
江流宛转绕芳甸，月照花林皆似霰。
空里流霜不觉飞，汀上白沙看不见。
江天一色无纤尘，皎皎空中孤月轮。
江畔何人初见月？江月何年初照人？
人生代代无穷已，江月年年只相似。
不知江月待何人，但见长江送流水。
白云一片去悠悠，青枫浦上不胜愁。
谁家今夜扁舟子？何处相思明月楼？
可怜楼上月徘徊，应照离人妆镜台。
玉户帘中卷不去，捣衣砧上拂还来。
此时相望不相闻，愿逐月华流照君。
鸿雁长飞光不度，鱼龙潜跃水成文。
昨夜闲潭梦落花，可怜春半不还家。
江水流春去欲尽，江潭落月复西斜。
斜月沉沉藏海雾，碣石潇湘无限路。
不知乘月几人归，落月摇情满江树。",https://so.gushiwen.org/shiwenv_3aed26d1fa99.aspx
261,"元丰七年十二月二十四日，从泗州刘倩叔游南山
细雨斜风作晓寒，淡烟疏柳媚晴滩。入淮清洛渐漫漫。
雪沫乳花浮午盏，蓼茸蒿笋试春盘。人间有味是清欢。",https://so.gushiwen.org/shiwenv_8f95ec72af42.aspx
262,"春花秋月何时了？往事知多少。小楼昨夜又东风，故国不堪回首月明中。
雕栏玉砌应犹在，只是朱颜改。问君能有几多愁？恰似一江春水向东流。",https://so.gushiwen.org/shiwenv_3574610d74e0.aspx
263,"澹然空水对斜晖，曲岛苍茫接翠微。
波上马嘶看棹去，柳边人歇待船归。
数丛沙草群鸥散，万顷江田一鹭飞。
谁解乘舟寻范蠡，五湖烟水独忘机。",https://so.gushiwen.org/shiwenv_3f759a5f4d7a.aspx
264,"乱山环合水侵门，身在淮南尽处村。
五亩渐成终老计，九重新扫旧巢痕。
岂惟见惯沙鸥熟，已觉来多钓石温。
长与东风约今日，暗香先返玉梅魂。",https://so.gushiwen.org/shiwenv_688004ec9127.aspx
265,"交流四水抱城斜，散作千溪遍万家。
深处种菱浅种稻，不深不浅种荷花。",https://so.gushiwen.org/shiwenv_7d3679fd0ea4.aspx
266,"箫声咽，秦娥梦断秦楼月。秦楼月，年年柳色，灞陵伤别。
乐游原上清秋节，咸阳古道音尘绝。音尘绝，西风残照，汉家陵阙。",https://so.gushiwen.org/shiwenv_a17364b0318f.aspx
267,"谁谓伤心画不成，画人心逐世人情。
君看六幅南朝事，老木寒云满故城。",https://so.gushiwen.org/shiwenv_403a2c45c30b.aspx
268,"月黑见渔灯，孤光一点萤。
微微风簇浪，散作满河星。",https://so.gushiwen.org/shiwenv_d88e3533fc4a.aspx
269,"忆昔午桥桥上饮，坐中多是豪英。长沟流月去无声。杏花疏影里，吹笛到天明。
二十余年如一梦，此身虽在堪惊。闲登小阁看新晴。古今多少事，渔唱起三更。",https://so.gushiwen.org/shiwenv_ac19428da949.aspx
270,"能文好饮老萧郎，身似浮云鬓似霜。生计抛来诗是业，
家园忘却酒为乡。江从巴峡初成字，猿过巫阳始断肠。
不醉黔中争去得，磨围山月正苍苍。",https://so.gushiwen.org/shiwenv_655197267ede.aspx
271,"鹅，鹅，鹅，曲项向天歌。
白毛浮绿水，红掌拨清波。",https://so.gushiwen.org/shiwenv_eeb3869b6242.aspx
272,"远上寒山石径斜，白云深处有人家。
停车坐爱枫林晚，霜叶红于二月花。",https://so.gushiwen.org/shiwenv_3c36881bd247.aspx
273,"东风夜放花千树，更吹落，星如雨。宝马雕车香满路。凤箫声动，玉壶光转，一夜鱼龙舞。
蛾儿雪柳黄金缕，笑语盈盈暗香去。众里寻他千百度，蓦然回首，那人却在，灯火阑珊处。",https://so.gushiwen.org/shiwenv_51aa3a553057.aspx
274,"泉眼无声惜细流，树阴照水爱晴柔。
小荷才露尖尖角，早有蜻蜓立上头。",https://so.gushiwen.org/shiwenv_31dd7d07323c.aspx
275,"茅檐低小，溪上青青草。醉里吴音相媚好，白发谁家翁媪？
大儿锄豆溪东，中儿正织鸡笼。最喜小儿亡赖，溪头卧剥莲蓬。",https://so.gushiwen.org/shiwenv_03e80e28a0c2.aspx
276,"金谷年年，乱生春色谁为主？余花落处，满地和烟雨。
又是离歌，一阕长亭暮。王孙去，萋萋无数，南北东西路。",https://so.gushiwen.org/shiwenv_db9baf41ed09.aspx
277,"江水三千里，家书十五行。
行行无别语，只道早还乡。",https://so.gushiwen.org/shiwenv_fb4403a7a32d.aspx
278,"誓扫匈奴不顾身，五千貂锦丧胡尘。
可怜无定河边骨，犹是春闺梦里人！",https://so.gushiwen.org/shiwenv_43c5b73dbd73.aspx
279,"纤云弄巧，飞星传恨，银汉迢迢暗度。金风玉露一相逢，便胜却人间无数。
柔情似水，佳期如梦，忍顾鹊桥归路。两情若是久长时，又岂在朝朝暮暮。",https://so.gushiwen.org/shiwenv_e83cadaaf394.aspx
280,"神龟虽寿，犹有竟时。
螣蛇乘雾，终为土灰。
老骥伏枥，志在千里。
烈士暮年，壮心不已。
盈缩之期，不但在天；
养怡之福，可得永年。
幸甚至哉，歌以咏志。",https://so.gushiwen.org/shiwenv_d78b6331098e.aspx
281,"尊前拟把归期说，欲语春容先惨咽。人生自是有情痴，此恨不关风与月。
离歌且莫翻新阕，一曲能教肠寸结。直须看尽洛城花，始共春风容易别。",https://so.gushiwen.org/shiwenv_475f8e88862c.aspx
282,"长安回望绣成堆，山顶千门次第开。
一骑红尘妃子笑，无人知是荔枝来。
新丰绿树起黄埃，数骑渔阳探使回。
霓裳一曲千峰上，舞破中原始下来。
万国笙歌醉太平，倚天楼殿月分明。
云中乱拍禄山舞，风过重峦下笑声。",https://so.gushiwen.org/shiwenv_ccf0369362c7.aspx
283,兰烬落，屏上暗红蕉。闲梦江南梅熟日，夜船吹笛雨萧萧。人语驿边桥。,https://so.gushiwen.org/shiwenv_6ab7448b812a.aspx
284,"北斗七星高，哥舒夜带刀。
至今窥牧马，不敢过临洮。",https://so.gushiwen.org/shiwenv_94eb5d41fec6.aspx
285,"垂緌饮清露，流响出疏桐。
居高声自远，非是藉秋风。",https://so.gushiwen.org/shiwenv_c8414cce04e1.aspx
286,"渺空烟四远，是何年、青天坠长星？幻苍崖云树，名娃金屋，残霸宫城。箭径酸风射眼，腻水染花腥。时靸双鸳响，廊叶秋声。
宫里吴王沉醉，倩五湖倦客，独钓醒醒。问苍波无语，华发奈山青。水涵空、阑干高处，送乱鸦斜日落渔汀。连呼酒、上琴台去，秋与云平。",https://so.gushiwen.org/shiwenv_f8bcca83002b.aspx
287,"林花谢了春红，太匆匆。无奈朝来寒雨晚来风。
胭脂泪，相留醉，几时重。自是人生长恨水长东。",https://so.gushiwen.org/shiwenv_2dcf6f7cfbbc.aspx
288,"蜗角虚名，蝇头微利，算来著甚干忙。事皆前定，谁弱又谁强。且趁闲身未老，尽放我、些子疏狂。百年里，浑教是醉，三万六千场。
思量。能几许，忧愁风雨，一半相妨，又何须，抵死说短论长。幸对清风皓月，苔茵展、云幕高张。江南好，千钟美酒，一曲满庭芳。",https://so.gushiwen.org/shiwenv_9296d30d8851.aspx
289,"终南阴岭秀，积雪浮云端。
林表明霁色，城中增暮寒。",https://so.gushiwen.org/shiwenv_038457ce8c4e.aspx
290,"金风细细。叶叶梧桐坠。绿酒初尝人易醉。一枕小窗浓睡。
紫薇朱槿花残。斜阳却照阑干。双燕欲归时节，银屏昨夜微寒。",https://so.gushiwen.org/shiwenv_197c5ff05fcb.aspx
291,"松下问童子，言师采药去。
只在此山中，云深不知处。",https://so.gushiwen.org/shiwenv_40954072f541.aspx
292,"千山鸟飞绝，万径人踪灭。
孤舟蓑笠翁，独钓寒江雪。",https://so.gushiwen.org/shiwenv_58313be2d918.aspx
293,"移舟泊烟渚，日暮客愁新。
野旷天低树，江清月近人。",https://so.gushiwen.org/shiwenv_63d3ff8f6b61.aspx
294,"秋风起兮木叶飞，吴江水兮鲈正肥。
三千里兮家未归，恨难禁兮仰天悲。",https://so.gushiwen.org/shiwenv_cf73601829ff.aspx
295,"风乍起，吹皱一池春水。闲引鸳鸯香径里，手挼红杏蕊。
斗鸭阑干独倚，碧玉搔头斜坠。终日望君君不至，举头闻鹊喜。",https://so.gushiwen.org/shiwenv_b4afebbe4c4c.aspx
296,"白日不到处，青春恰自来。
苔花如米小，也学牡丹开。",https://so.gushiwen.org/shiwenv_18368e5f9977.aspx
297,"疏林红叶，芙蓉将谢，天然妆点秋屏列。
断霞遮，夕阳斜，山腰闪出闲亭榭。
分付画船且慢者。歌，休唱彻；诗，乘兴写。",https://so.gushiwen.org/shiwenv_02c830e9bdda.aspx
298,"自古逢秋悲寂寥，我言秋日胜春朝。
晴空一鹤排云上，便引诗情到碧霄。",https://so.gushiwen.org/shiwenv_4995f2f0581b.aspx
299,"纱窗日落渐黄昏，金屋无人见泪痕。
寂寞空庭春欲晚，梨花满地不开门。",https://so.gushiwen.org/shiwenv_8ab3c688ad04.aspx
300,"胸中磊落藏五兵，欲试无路空峥嵘。
酒为旗鼓笔刀槊，势从天落银河倾。
端溪石池浓作墨，烛光相射飞纵横。
须臾收卷复把酒，如见万里烟尘清。
丈夫身在要有立，逆虏运尽行当平。
何时夜出五原塞，不闻人语闻鞭声。",https://so.gushiwen.org/shiwenv_74d3cec06c95.aspx
301,"燕草如碧丝，秦桑低绿枝。
当君怀归日，是妾断肠时。
春风不相识，何事入罗帏。",https://so.gushiwen.org/shiwenv_727c47ecf120.aspx
302,"中庭地白树栖鸦，冷露无声湿桂花。
今夜月明人尽望，不知秋思落谁家。",https://so.gushiwen.org/shiwenv_2367f5ae6dee.aspx
303,"牧童骑黄牛，歌声振林樾。
意欲捕鸣蝉，忽然闭口立。",https://so.gushiwen.org/shiwenv_58699ebb5e93.aspx
304,"红酥手，黄縢酒，满城春色宫墙柳。东风恶，欢情薄。一怀愁绪，几年离索。错、错、错。
春如旧，人空瘦，泪痕红浥鲛绡透。桃花落，闲池阁。山盟虽在，锦书难托。莫、莫、莫！",https://so.gushiwen.org/shiwenv_d5ac0bd52789.aspx
305,"好雨知时节，当春乃发生。
随风潜入夜，润物细无声。
野径云俱黑，江船火独明。
晓看红湿处，花重锦官城。",https://so.gushiwen.org/shiwenv_d48451f00541.aspx
306,"千里黄云白日曛，北风吹雁雪纷纷。
莫愁前路无知己，天下谁人不识君。
六翮飘飖私自怜，一离京洛十余年。
丈夫贫贱应未足，今日相逢无酒钱。",https://so.gushiwen.org/shiwenv_b7289fb613af.aspx
307,夫君子之行，静以修身，俭以养德。非淡泊无以明志，非宁静无以致远。夫学须静也，才须学也。非学无以广才，非志无以成学。淫慢则不能励精，险躁则不能治性。年与时驰，意与日去，遂成枯落，多不接世，悲守穷庐，将复何及！ ,https://so.gushiwen.org/shiwenv_c0509bfa84a1.aspx
308,"岁暮阴阳催短景，天涯霜雪霁寒宵。
五更鼓角声悲壮，三峡星河影动摇。
野哭几家闻战伐，夷歌数处起渔樵。
卧龙跃马终黄土，人事依依漫寂寥。
岁暮阴阳催短景，天涯霜雪霁寒宵。
五更鼓角声悲壮，三峡星河影动摇。
野哭千家闻战伐，夷歌数处起渔樵。
卧龙跃马终黄土，人事音书漫寂寥。",https://so.gushiwen.org/shiwenv_f36d338e1fc5.aspx
309,烟漠漠，雨凄凄，岸花零落鹧鸪啼。远客扁舟临野渡，思乡处，潮退水平春色暮。,https://so.gushiwen.org/shiwenv_6ecbaf0b626b.aspx
310,"当年万里觅封侯，匹马戍梁州。关河梦断何处？尘暗旧貂裘。
胡未灭，鬓先秋，泪空流。此生谁料，心在天山，身老沧洲。",https://so.gushiwen.org/shiwenv_264d7fe426e8.aspx
311,画舸停桡，槿花篱外竹横桥。水上游人沙上女，回顾，笑指芭蕉林里住。,https://so.gushiwen.org/shiwenv_804b02819bc3.aspx
312,"花褪残红青杏小。燕子飞时，绿水人家绕。枝上柳绵吹又少。天涯何处无芳草！
墙里秋千墙外道。墙外行人，墙里佳人笑。笑渐不闻声渐悄。多情却被无情恼。",https://so.gushiwen.org/shiwenv_69a11cbab0b4.aspx
313,"应怜屐齿印苍苔，小扣柴扉久不开。
春色满园关不住，一枝红杏出墙来。",https://so.gushiwen.org/shiwenv_a31b957aba53.aspx
314,"竹外桃花三两枝，春江水暖鸭先知。
蒌蒿满地芦芽短，正是河豚欲上时。
两两归鸿欲破群，依依还似北归人。
遥知朔漠多风雪，更待江南半月春。",https://so.gushiwen.org/shiwenv_84b5b3488790.aspx
315,"迢迢天汉西南落，喔喔邻鸡一再鸣。
壮志病来消欲尽，出门搔首怆平生。
三万里河东入海，五千仞岳上摩天。
遗民泪尽胡尘里，南望王师又一年。",https://so.gushiwen.org/shiwenv_dab95da71436.aspx
316,"十年生死两茫茫，不思量，自难忘。千里孤坟，无处话凄凉。纵使相逢应不识，尘满面，鬓如霜。
夜来幽梦忽还乡，小轩窗，正梳妆。相顾无言，惟有泪千行。料得年年肠断处，明月夜，短松冈。",https://so.gushiwen.org/shiwenv_567fcf6ffefb.aspx
317,"秋夕满秦川，登临渭水边。
残阳初过雨，何树不鸣蝉。
极浦涵新月，孤帆没远烟。
渔人空老尽，谁似太公贤。",https://so.gushiwen.org/shiwenv_165e374d0ab5.aspx
318,"东临碣石，以观沧海。
水何澹澹，山岛竦峙。
树木丛生，百草丰茂。
秋风萧瑟，洪波涌起。
日月之行，若出其中；
星汉灿烂，若出其里。
幸甚至哉，歌以咏志。",https://so.gushiwen.org/shiwenv_630c04c81858.aspx
319,"冰簟银床梦不成，碧天如水夜云轻。
雁声远过潇湘去，十二楼中月自明。",https://so.gushiwen.org/shiwenv_27d0e3654646.aspx
320,"晨起动征铎，客行悲故乡。
鸡声茅店月，人迹板桥霜。
槲叶落山路，枳花明驿墙。
因思杜陵梦，凫雁满回塘。",https://so.gushiwen.org/shiwenv_8d18260838e2.aspx
321,"谁翻乐府凄凉曲？风也萧萧，雨也萧萧，瘦尽灯花又一宵。
不知何事萦怀抱，醒也无聊，醉也无聊，梦也何曾到谢桥。",https://so.gushiwen.org/shiwenv_56191649bea1.aspx
322,"中岁颇好道，晚家南山陲。
兴来每独往，胜事空自知。
行到水穷处，坐看云起时。
偶然值林叟，谈笑无还期。",https://so.gushiwen.org/shiwenv_cd7027786b98.aspx
323,"游蕲水清泉寺，寺临兰溪，溪水西流。
山下兰芽短浸溪，松间沙路净无泥，潇潇暮雨子规啼。
谁道人生无再少？门前流水尚能西！休将白发唱黄鸡。",https://so.gushiwen.org/shiwenv_a9a16104dd1b.aspx
324,"苏秀道中，自七月二十五日夜大雨三日，秋苗以苏，喜而有作。
一夕骄阳转作霖，梦回凉冷润衣襟。
不愁屋漏床床湿，且喜溪流岸岸深。
千里稻花应秀色，五更桐叶最佳音。
无田似我犹欣舞，何况田间望岁心。",https://so.gushiwen.org/shiwenv_e51d28d4cdd5.aspx
325,"坎坎伐檀兮，置之河之干兮。河水清且涟猗。不稼不穑，胡取禾三百廛兮？不狩不猎，胡瞻尔庭有县貆兮？彼君子兮，不素餐兮！
坎坎伐辐兮，置之河之侧兮。河水清且直猗。不稼不穑，胡取禾三百亿兮？不狩不猎，胡瞻尔庭有县特兮？彼君子兮，不素食兮！
坎坎伐轮兮，置之河之漘兮。河水清且沦猗。不稼不穑，胡取禾三百囷兮？不狩不猎，胡瞻尔庭有县鹑兮？彼君子兮，不素飧兮！",https://so.gushiwen.org/shiwenv_ac847f034730.aspx
326,"中秋作本名小秦王，入腔即阳关曲
暮云收尽溢清寒，银汉无声转玉盘。
此生此夜不长好，明月明年何处看。",https://so.gushiwen.org/shiwenv_76c8331c8937.aspx
327,"茅檐低小，溪上青青草。醉里吴音相媚好，白发谁家翁媪？
大儿锄豆溪东，中儿正织鸡笼。最喜小儿亡赖，溪头卧剥莲蓬。",https://so.gushiwen.org/shiwenv_03e80e28a0c2.aspx
328,"浮香绕曲岸，圆影覆华池。
常恐秋风早，飘零君不知。",https://so.gushiwen.org/shiwenv_fac78a160fca.aspx
329,"巴山楚水凄凉地，二十三年弃置身。
怀旧空吟闻笛赋，到乡翻似烂柯人。
沉舟侧畔千帆过，病树前头万木春。
今日听君歌一曲，暂凭杯酒长精神。",https://so.gushiwen.org/shiwenv_f6c40e3d4893.aspx
330,昨夜雨疏风骤，浓睡不消残酒。试问卷帘人，却道海棠依旧。知否，知否？应是绿肥红瘦。,https://so.gushiwen.org/shiwenv_3ffd5d0653a9.aspx
331,"秦时明月汉时关，万里长征人未还。
但使龙城飞将在，不教胡马度阴山。",https://so.gushiwen.org/shiwenv_b9e14c6e09aa.aspx
332,"杨花落尽子规啼，闻道龙标过五溪。
我寄愁心与明月，随风直到夜郎西。",https://so.gushiwen.org/shiwenv_62280919c9c5.aspx
333,"百啭千声随意移，山花红紫树高低。
始知锁向金笼听，不及林间自在啼。",https://so.gushiwen.org/shiwenv_b5a499a58256.aspx
334,"年年雪里，常插梅花醉。挼尽梅花无好意，赢得满衣清泪。
今年海角天涯，萧萧两鬓生华。看取晚来风势，故应难看梅花。",https://so.gushiwen.org/shiwenv_8482e9aeff67.aspx
335,"闺中少妇不知愁，春日凝妆上翠楼。
忽见陌头杨柳色，悔教夫婿觅封侯。",https://so.gushiwen.org/shiwenv_bea0a298570b.aspx
336,"何处望神州？满眼风光北固楼。千古兴亡多少事？悠悠。不尽长江滚滚流。
年少万兜鍪，坐断东南战未休。天下英雄谁敌手？曹刘。生子当如孙仲谋。",https://so.gushiwen.org/shiwenv_3cfc9856b57a.aspx
337,"人闲桂花落，夜静春山空。
月出惊山鸟，时鸣春涧中。",https://so.gushiwen.org/shiwenv_8ec950bd1395.aspx
338,"草铺横野六七里，笛弄晚风三四声。
归来饱饭黄昏后，不脱蓑衣卧月明。",https://so.gushiwen.org/shiwenv_486a03cdbd29.aspx
339,"惆怅江头几树梅，杖藜行绕去还来。
前时雪压无寻处，昨夜月明依旧开。
折寄遥怜人似玉，相思应恨劫成灰。
沉吟日落寒鸦起，却望柴荆独自回。
满山残雪对虚堂，想似当年辋口庄。
门掩不须垂铁锁，客来聊复共藜床。
故人闻道歌围暖，妙语空传醉墨香。
莫为姬姜厌憔悴，把酒论文话偏长。",https://so.gushiwen.org/shiwenv_fe0f3f3014e2.aspx
340,"玉阶生白露，夜久侵罗袜。
却下水晶帘，玲珑望秋月。",https://so.gushiwen.org/shiwenv_f1ad949fed22.aspx
341,"留人不住，醉解兰舟去。一棹碧涛春水路，过尽晓莺啼处。
渡头杨柳青青，枝枝叶叶离情。此后锦书休寄，画楼云雨无凭。",https://so.gushiwen.org/shiwenv_b1092a25a924.aspx
342,"怒发冲冠，凭栏处、潇潇雨歇。抬望眼，仰天长啸，壮怀激烈。三十功名尘与土，八千里路云和月。莫等闲，白了少年头，空悲切！
靖康耻，犹未雪。臣子恨，何时灭！驾长车，踏破贺兰山缺。壮志饥餐胡虏肉，笑谈渴饮匈奴血。待从头、收拾旧山河，朝天阙。",https://so.gushiwen.org/shiwenv_19f9f352c186.aspx
343,"梦后楼台高锁，酒醒帘幕低垂。去年春恨却来时。落花人独立，微雨燕双飞。
记得小蘋初见，两重心字罗衣。琵琶弦上说相思。当时明月在，曾照彩云归。",https://so.gushiwen.org/shiwenv_47c89d71e6be.aspx
344,"非关癖爱轻模样，冷处偏佳。别有根芽，不是人间富贵花。
谢娘别后谁能惜，飘泊天涯。寒月悲笳，万里西风瀚海沙。",https://so.gushiwen.org/shiwenv_734461b76ddc.aspx
345,"力拔山兮气盖世。时不利兮骓不逝。
骓不逝兮可奈何！虞兮虞兮奈若何！",https://so.gushiwen.org/shiwenv_7b0679dcf4a4.aspx
346,"去年今日此门中，人面桃花相映红。
人面不知何处去，桃花依旧笑春风。",https://so.gushiwen.org/shiwenv_2449fc7a9986.aspx
347,"人事有代谢，往来成古今。江山留胜迹，我辈复登临。
水落鱼梁浅，天寒梦泽深。羊公碑尚在，读罢泪沾襟。",https://so.gushiwen.org/shiwenv_5ad7bb0feb8b.aspx
348,"一封朝奏九重天，夕贬潮州路八千。
欲为圣明除弊事，肯将衰朽惜残年！
云横秦岭家何在？雪拥蓝关马不前。
知汝远来应有意，好收吾骨瘴江边。（版本一）
一封朝奏九重天，夕贬潮阳路八千。
本为圣朝除弊政，敢将衰朽惜残年。
云横秦岭家何在？雪拥蓝关马不前。
知汝远来应有意，好收吾骨瘴江边。（版本二）",https://so.gushiwen.org/shiwenv_076cedfce20c.aspx
349,"金陵津渡小山楼，一宿行人自可愁。
潮落夜江斜月里，两三星火是瓜州。",https://so.gushiwen.org/shiwenv_0bd46ccf1b16.aspx
350,"篱落疏疏一径深，树头花落未成阴。
儿童急走追黄蝶，飞入菜花无处寻。",https://so.gushiwen.org/shiwenv_f92fb36ff846.aspx
351,"明月出天山，苍茫云海间。
长风几万里，吹度玉门关。
汉下白登道，胡窥青海湾。
由来征战地，不见有人还。
戍客望边邑，思归多苦颜。
高楼当此夜，叹息未应闲。",https://so.gushiwen.org/shiwenv_b12f5b4193fd.aspx
352,"昔闻洞庭水，今上岳阳楼。
吴楚东南坼，乾坤日夜浮。
亲朋无一字，老病有孤舟。
戎马关山北，凭轩涕泗流。",https://so.gushiwen.org/shiwenv_c05fb9a17f71.aspx
353,"九曲黄河万里沙，浪淘风簸自天涯。
如今直上银河去，同到牵牛织女家。",https://so.gushiwen.org/shiwenv_857567307e6a.aspx
354,"蒹葭苍苍，白露为霜。所谓伊人，在水一方。
溯洄从之，道阻且长。溯游从之，宛在水中央。
蒹葭萋萋，白露未晞。所谓伊人，在水之湄。
溯洄从之，道阻且跻。溯游从之，宛在水中坻。
蒹葭采采，白露未已。所谓伊人，在水之涘。
溯洄从之，道阻且右。溯游从之，宛在水中沚。",https://so.gushiwen.org/shiwenv_15cd220102d6.aspx
355,"明月别枝惊鹊，清风半夜鸣蝉。稻花香里说丰年，听取蛙声一片。
七八个星天外，两三点雨山前。旧时茅店社林边，路转溪桥忽见。",https://so.gushiwen.org/shiwenv_f090d65212f4.aspx
356,梳洗罢，独倚望江楼。过尽千帆皆不是，斜晖脉脉水悠悠。肠断白蘋洲。,https://so.gushiwen.org/shiwenv_6e0fcfd7a813.aspx
357,"凤凰台上凤凰游，凤去台空江自流。
吴宫花草埋幽径，晋代衣冠成古丘。
三山半落青天外，二水中分白鹭洲。
总为浮云能蔽日，长安不见使人愁。",https://so.gushiwen.org/shiwenv_8820c89ca4e5.aspx
358,"水是眼波横，山是眉峰聚。欲问行人去那边？眉眼盈盈处。
才始送春归，又送君归去。若到江南赶上春，千万和春住。",https://so.gushiwen.org/shiwenv_ee1bd6238d4a.aspx
359,"太乙近天都，连山接海隅。
白云回望合，青霭入看无。
分野中峰变，阴晴众壑殊。
欲投人处宿，隔水问樵夫。",https://so.gushiwen.org/shiwenv_b2c5b8e21855.aspx
360,"锦城丝管日纷纷，半入江风半入云。
此曲只应天上有，人间能得几回闻。",https://so.gushiwen.org/shiwenv_a6286328b778.aspx
361,"天接云涛连晓雾，星河欲转千帆舞。仿佛梦魂归帝所。闻天语，殷勤问我归何处。
我报路长嗟日暮，学诗谩有惊人句。九万里风鹏正举。风休住，蓬舟吹取三山去！",https://so.gushiwen.org/shiwenv_f547ff97e13f.aspx
362,"黄四娘家花满蹊，千朵万朵压枝低。
留连戏蝶时时舞，自在娇莺恰恰啼。",https://so.gushiwen.org/shiwenv_7ef63cf7f13c.aspx
363,"此地别燕丹，壮士发冲冠。
昔时人已没，今日水犹寒。",https://so.gushiwen.org/shiwenv_543166678e8b.aspx
364,"山寺钟鸣昼已昏，渔梁渡头争渡喧。
人随沙岸向江村，余亦乘舟归鹿门。
鹿门月照开烟树，忽到庞公栖隐处。
岩扉松径长寂寥，惟有幽人自来去。",https://so.gushiwen.org/shiwenv_55c0a0ea874e.aspx
365,"山一程，水一程，身向榆关那畔行，夜深千帐灯。
风一更，雪一更，聒碎乡心梦不成，故园无此声。",https://so.gushiwen.org/shiwenv_0a4d69889c65.aspx
366,"凭高眺远，见长空万里，云无留迹。桂魄飞来，光射处，冷浸一天秋碧。玉宇琼楼，乘鸾来去，人在清凉国。江山如画，望中烟树历历。
我醉拍手狂歌，举杯邀月，对影成三客。起舞徘徊风露下，今夕不知何夕？便欲乘风，翻然归去，何用骑鹏翼。水晶宫里，一声吹断横笛。",https://so.gushiwen.org/shiwenv_f0640b25bfea.aspx
367,"我行日夜向江海，枫叶芦花秋兴长。
长淮忽迷天远近，青山久与船低昂。
寿州已见白石塔，短棹未转黄茅冈。
波平风软望不到，故人久立烟苍茫。",https://so.gushiwen.org/shiwenv_377fb380c0e5.aspx
368,"隐隐飞桥隔野烟，石矶西畔问渔船。
桃花尽日随流水，洞在清溪何处边。",https://so.gushiwen.org/shiwenv_7415a0681d7c.aspx
369,"淡传粉，浅画眉，鬓边休插桃花枝。
白面郎君马如箭，回头再盼情依依。
文君未识相如面，朱弦声裹犹相恋，
风流胜事千古传。
宁如文君当时深深深处深庭院，临邛亦免王孙怨。
佳人佳人休卷帘，门外落花春正甜。
绣床午困语声寂，博山篆冷香频添。
佳人噫，佳人吁，今人安得人人思秋胡，
黄金不认真丈夫。",https://so.gushiwen.org/shiwenv_4b2d1616863f.aspx
370,"碧玉妆成一树高，万条垂下绿丝绦。
不知细叶谁裁出，二月春风似剪刀。",https://so.gushiwen.org/shiwenv_9936770100ef.aspx
371,"春未老，风细柳斜斜。试上超然台上看，半壕春水一城花。烟雨暗千家。
寒食后，酒醒却咨嗟。休对故人思故国，且将新火试新茶。诗酒趁年华。",https://so.gushiwen.org/shiwenv_b8148e70fea6.aspx
372,"二十解书剑，西游长安城。
举头望君门，屈指取公卿。
国风冲融迈三五，朝廷欢乐弥寰宇。
白璧皆言赐近臣，布衣不得干明主。
归来洛阳无负郭，东过梁宋非吾土。
兔苑为农岁不登，雁池垂钓心长苦。
世人遇我同众人，唯君于我最相亲。
且喜百年见交态，未尝一日辞家贫。
弹棋击筑白日晚，纵酒高歌杨柳春。
欢娱未尽分散去，使我惆怅惊心神。
丈夫不作儿女别，临岐涕泪沾衣巾。",https://so.gushiwen.org/shiwenv_06af0a2e1605.aspx
373,"问余何意栖碧山，笑而不答心自闲。
桃花流水窅然去，别有天地非人间。",https://so.gushiwen.org/shiwenv_88428883fe0a.aspx
374,"群芳过后西湖好，狼籍残红，飞絮濛濛。垂柳阑干尽日风。
笙歌散尽游人去，始觉春空。垂下帘栊，双燕归来细雨中。",https://so.gushiwen.org/shiwenv_8c89f35b9e7a.aspx
375,"独怜幽草涧边生，上有黄鹂深树鸣。
春潮带雨晚来急，野渡无人舟自横。",https://so.gushiwen.org/shiwenv_f6bd6356c843.aspx
376,"少年听雨歌楼上。红烛昏罗帐。壮年听雨客舟中。江阔云低、断雁叫西风。
而今听雨僧庐下。鬓已星星也。悲欢离合总无情。一任阶前、点滴到天明。",https://so.gushiwen.org/shiwenv_10a63215ee69.aspx
377,"衙斋卧听萧萧竹，疑是民间疾苦声。
些小吾曹州县吏，一枝一叶总关情。",https://so.gushiwen.org/shiwenv_eca0e785f108.aspx
378,"桃之夭夭，灼灼其华。之子于归，宜其室家。
桃之夭夭，有蕡其实。之子于归，宜其家室。
桃之夭夭，其叶蓁蓁。之子于归，宜其家人。",https://so.gushiwen.org/shiwenv_6ba04da3fdc1.aspx
379,"君不见，黄河之水天上来，奔流到海不复回。
君不见，高堂明镜悲白发，朝如青丝暮成雪。
人生得意须尽欢，莫使金樽空对月。
天生我材必有用，千金散尽还复来。
烹羊宰牛且为乐，会须一饮三百杯。
岑夫子，丹丘生，将进酒，杯莫停。
与君歌一曲，请君为我倾耳听。
钟鼓馔玉不足贵，但愿长醉不复醒。
古来圣贤皆寂寞，惟有饮者留其名。
陈王昔时宴平乐，斗酒十千恣欢谑。
主人何为言少钱，径须沽取对君酌。
五花马，千金裘，呼儿将出换美酒，与尔同销万古愁。",https://so.gushiwen.org/shiwenv_ee16df5673bc.aspx
380,"岐王宅里寻常见，崔九堂前几度闻。
正是江南好风景，落花时节又逢君。",https://so.gushiwen.org/shiwenv_514b8bc0ee4f.aspx
381,"越女新妆出镜心，自知明艳更沉吟。
齐纨未是人间贵，一曲菱歌敌万金。
越女新妆出镜心，自知明艳更沉吟。
齐纨未足时人贵，一曲菱歌敌万金。",https://so.gushiwen.org/shiwenv_0e6d07bb712b.aspx
382,"庭中有奇树，绿叶发华滋。
攀条折其荣，将以遗所思。
馨香盈怀袖，路远莫致之。
此物何足贵，但感别经时。",https://so.gushiwen.org/shiwenv_d4f03889eaad.aspx
383,"迢迢牵牛星，皎皎河汉女。
纤纤擢素手，札札弄机杼。
终日不成章，泣涕零如雨。
河汉清且浅，相去复几许！
盈盈一水间，脉脉不得语。",https://so.gushiwen.org/shiwenv_7f09a756c9c0.aspx
384,"千里莺啼绿映红，水村山郭酒旗风。
南朝四百八十寺，多少楼台烟雨中。",https://so.gushiwen.org/shiwenv_33cbdb2cf9b3.aspx
385,"喇叭，唢呐，曲儿小腔儿大。官船来往乱如麻，全仗你抬声价。
军听了军愁，民听了民怕。哪里去辨甚么真共假？
眼见的吹翻了这家，吹伤了那家，只吹的水尽鹅飞罢！",https://so.gushiwen.org/shiwenv_dff01ff4925b.aspx
386,"槛菊愁烟兰泣露，罗幕轻寒，燕子双飞去。明月不谙离恨苦，斜光到晓穿朱户。
昨夜西风凋碧树，独上高楼，望尽天涯路。欲寄彩笺兼尺素，山长水阔知何处？",https://so.gushiwen.org/shiwenv_902b7c60788a.aspx
387,"又是春残也，如何出翠帏？
落花人独立，微雨燕双飞。
寓目魂将断，经年梦亦非。
那堪向愁夕，萧飒暮蝉辉。",https://so.gushiwen.org/shiwenv_ad6df2bf88a9.aspx
388,"古人学问无遗力，少壮工夫老始成。
纸上得来终觉浅，绝知此事要躬行。",https://so.gushiwen.org/shiwenv_51c560529d2a.aspx
389,"花间一壶酒，独酌无相亲。
举杯邀明月，对影成三人。
月既不解饮，影徒随我身。
暂伴月将影，行乐须及春。
我歌月徘徊，我舞影零乱。
醒时同交欢，醉后各分散。
永结无情游，相期邈云汉。",https://so.gushiwen.org/shiwenv_3185407c5519.aspx
390,"西陆蝉声唱，南冠客思深。
不堪玄鬓影，来对白头吟。
露重飞难进，风多响易沉。
无人信高洁，谁为表予心？",https://so.gushiwen.org/shiwenv_cecffc2a400d.aspx
391,"不论平地与山尖，无限风光尽被占。
采得百花成蜜后，为谁辛苦为谁甜？",https://so.gushiwen.org/shiwenv_0cf974c0b70a.aspx
392,"天街小雨润如酥，草色遥看近却无。
最是一年春好处，绝胜烟柳满皇都。",https://so.gushiwen.org/shiwenv_7e09f12b287c.aspx
393,"浩荡离愁白日斜，吟鞭东指即天涯。
落红不是无情物，化作春泥更护花。",https://so.gushiwen.org/shiwenv_d78d2dc95f06.aspx
394,"缺月挂疏桐，漏断人初静。时见幽人独往来，缥缈孤鸿影。
惊起却回头，有恨无人省。拣尽寒枝不肯栖，寂寞沙洲冷。",https://so.gushiwen.org/shiwenv_c1a07129a6d3.aspx
395,"岁岁金河复玉关，朝朝马策与刀环。
三春白雪归青冢，万里黄河绕黑山。",https://so.gushiwen.org/shiwenv_934e5850a0f4.aspx
396,晚日金陵岸草平，落霞明，水无情。六代繁华，暗逐逝波声。空有姑苏台上月，如西子镜照江城。,https://so.gushiwen.org/shiwenv_8279b715d172.aspx
397,"十日画一水，五日画一石。
能事不受相促迫，王宰始肯留真迹。
壮哉昆仑方壶图，挂君高堂之素壁。
巴陵洞庭日本东，赤岸水与银河通，中有云气随飞龙。
舟人渔子入浦溆，山木尽亚洪涛风。
尤工远势古莫比，咫尺应须论万里。
焉得并州快剪刀，剪取吴淞半江水。",https://so.gushiwen.org/shiwenv_c82bb1ad4029.aspx
398,"劳歌一曲解行舟，红叶青山水急流。
日暮酒醒人已远，满天风雨下西楼。",https://so.gushiwen.org/shiwenv_8d6d2b44ac80.aspx
399,"山郡逢春复乍晴，陂塘分出几泉清？
郭边万户皆临水，雪后千峰半入城。",https://so.gushiwen.org/shiwenv_4a0dd93aae4e.aspx
400,"故人西辞黄鹤楼，烟花三月下扬州。
孤帆远影碧空尽，唯见长江天际流。 ",https://so.gushiwen.org/shiwenv_d3f231047aef.aspx
401,"鸦翎羽箭山桑弓，仰天射落衔芦鸿。
麻衣黑肥冲北风，带酒日晚歌田中。
男儿屈穷心不穷，枯荣不等嗔天公。
寒风又变为春柳，条条看即烟濛濛。",https://so.gushiwen.org/shiwenv_f0bdd05c9a95.aspx
402,"玉颗珊珊下月轮，殿前拾得露华新。
至今不会天中事，应是嫦娥掷与人。",https://so.gushiwen.org/shiwenv_2e73c8b1e52f.aspx
403,"晓月坠，宿云微，无语枕频欹。梦回芳草思依依，天远雁声稀。
啼莺散，馀花乱，寂寞画堂深院。片红休埽尽从伊，留待舞人归。",https://so.gushiwen.org/shiwenv_ceecc3032792.aspx
404,"昔疏广、受二子，以年老，一朝辞位而去。于是公卿设供帐，祖道都门外，车数百辆；道路观者，多叹息泣下，共言其贤。汉史既传其事，而后世工画者，又图其迹，至今照人耳目，赫赫若前日事。
国子司业杨君巨源，方以能诗训后进，一旦以年满七十，亦白相去，归其乡。世常说古今人不相及，今杨与二疏，其意岂异也？
予忝在公卿后，遇病不能出，不知杨侯去时，城门外送者几人，车几辆，马几匹，道旁观者，亦有叹息知其为贤与否；而太史氏又能张大其事为传，继二疏踪迹否，不落莫否。见今世无工画者，而画与不画，固不论也。
然吾闻杨侯之去，相有爱而惜之者，白以为其都少尹，不绝其禄。又为歌诗以劝之，京师之长于诗者，亦属而和之。又不知当时二疏之去，有是事否。古今人同不同，未可知也。
中世士大夫，以官为家，罢则无所于归。杨侯始冠，举于其乡，歌《鹿鸣》而来也。今之归，指其树曰：“某树，吾先人之所种也；某水、某丘，吾童子时所钓游也。”乡人莫不加敬，诫子孙以杨侯不去其乡为法。古之所谓乡先生没而可祭于社者，其在斯人欤？其在斯人欤？",https://so.gushiwen.org/shiwenv_d97f6623bdd4.aspx
405,洞口谁家，木兰船系木兰花。红袖女郎相引去，游南浦，笑倚春风相对语。,https://so.gushiwen.org/shiwenv_68c7810c2e30.aspx
406,"中流欲暮见湘烟，苇岸无穷接楚田。
去雁远冲云梦雪，离人独上洞庭船。
风波尽日依山转，星汉通霄向水连。
零落梅花过残腊，故园归醉及新年。",https://so.gushiwen.org/shiwenv_e0397fe2ccc3.aspx
407,"万马不嘶，一声寒角，令行柳营。见秋原如掌，枪刀突出，星驰铁骑，阵势纵横。人在油幢，戎韬总制，羽扇从容裘带轻。君知否，是山西将种，曾系诗盟。
龙蛇纸上飞腾。看落笔四筵风雨惊。便尘沙出塞，封侯万里，印金如斗，未惬平生。拂拭腰间，吹毛剑在，不斩楼兰心不平。归来晚，听随军鼓吹，已带边声。",https://so.gushiwen.org/shiwenv_0a2dde0748b2.aspx
408,"界围汇湘曲，青壁环澄流。
悬泉粲成帘，罗注无时休。
韵磬叩凝碧，锵锵彻岩幽。
丹霞冠其巅，想像凌虚游。
灵境不可状，鬼工谅难求。
忽如朝玉皇，天冕垂前旒。
楚臣昔南逐，有意仍丹丘。
今我始北旋，新诏释缧囚。
采真诚眷恋，许国无淹留。
再来寄幽梦，遗贮催行舟。",https://so.gushiwen.org/shiwenv_8be3585832f8.aspx
409,山不在高，有仙则名。水不在深，有龙则灵。斯是陋室，惟吾德馨。苔痕上阶绿，草色入帘青。谈笑有鸿儒，往来无白丁。可以调素琴，阅金经。无丝竹之乱耳，无案牍之劳形。南阳诸葛庐，西蜀子云亭。孔子云：何陋之有？,https://so.gushiwen.org/shiwenv_6c1ea9b7dd44.aspx
410,"夜郎天外怨离居，明月楼中音信疏。
北雁春归看欲尽，南来不得豫章书。",https://so.gushiwen.org/shiwenv_c82d68ef38c1.aspx
411,"疏星淡月秋千院，愁云恨雨芙蓉面。
伤情燕足留红线，恼人鸾影闲团扇。
兽炉沉水烟，翠沼残花片。
一行写入相思传。",https://so.gushiwen.org/shiwenv_e44c347eeea5.aspx
412,"海鹤一为别，存亡三十秋。
今来数行泪，独上驿南楼。",https://so.gushiwen.org/shiwenv_5779384219d8.aspx
413,"大夫登徒子侍于楚王，短宋玉曰：""玉为人体貌闲丽，口多微辞，又性好色。愿王勿与出入后宫。""
王以登徒子之言问宋玉。玉曰：""体貌闲丽，所受于天也；口多微辞，所学于师也；至于好色，臣无有也。""王曰：""子不好色，亦有说乎？有说则止，无说则退。""玉曰：""天下之佳人莫若楚国，楚国之丽者莫若臣里，臣里之美者莫若臣东家之子。东家之子，增之一分则太长，减之一分则太短 ；著粉则太白，施朱则太赤；眉如翠羽，肌如白雪；腰如束素，齿如含贝；嫣然一笑，惑阳城，迷下蔡。然此女登墙窥臣三年，至今未许也。登徒子则不然：其妻蓬头挛耳，齞唇历齿，旁行踽偻，又疥且痔。登徒子悦之，使有五子。王孰察之，谁为好色者矣。""
是时，秦章华大夫在侧，因进而称曰：""今夫宋玉盛称邻之女，以为美色，愚乱之邪；臣自以为守德，谓不如彼矣。且夫南楚穷巷之妾，焉足为大王言乎?若臣之陋，目所曾睹者，未敢云也。""王曰：""试为寡人说之。""大夫曰：""唯唯。臣少曾远游，周览九土，足历五都。出咸阳、熙邯郸，从容郑、卫、溱 、洧之间 。是时向春之末 ，迎夏之阳，鸧鹒喈喈，群女出桑。此郊之姝，华色含光，体美容冶，不待饰装。臣观其丽者，因称诗曰：'遵大路兮揽子祛'。赠以芳华辞甚妙。于是处子怳若有望而不来，忽若有来而不见。意密体疏，俯仰异观；含喜微笑，窃视流眄。复称诗曰：'寐春风兮发鲜荣，洁斋俟兮惠音声，赠我如此兮不如无生。'因迁延而辞避。盖徒以微辞相感动。精神相依凭；目欲其颜，心顾其义，扬《诗》守礼，终不过差，故足称也。""
于是楚王称善，宋玉遂不退。",https://so.gushiwen.org/shiwenv_55df926a2d2f.aspx
414,"丁基仲侧室善丝桐赋咏，晓达音吕，备歌舞之妙。
素弦一一起秋风。写柔情、都在春葱。徽外断肠声，霜宵暗落惊鸿。低颦处、翦绿裁红。仙郎伴、新制还赓旧曲，映月帘栊。似名花并蒂，日日醉春浓。
吴中。空传有西子，应不解、换徵移宫。兰蕙满襟怀，唾碧总喷花茸。后堂深、想费春工。客愁重、时听蕉寒雨碎，泪湿琼钟。恁风流也称，金屋贮娇慵。",https://so.gushiwen.org/shiwenv_fac52eb4a0d9.aspx
415,"小雨丝丝欲网春，落花狼藉近黄昏。
车尘不到张罗地，宿鸟声中自掩门。",https://so.gushiwen.org/shiwenv_513ffa4af271.aspx
416,"昨夜风开露井桃，未央前殿月轮高。
平阳歌舞新承宠，帘外春寒赐锦袍。",https://so.gushiwen.org/shiwenv_ac8928c6f24a.aspx
417,"江南江北旧家乡，三十年来梦一场。
吴苑宫闱今冷落；广陵台殿已荒凉。
云笼远岫愁千片，雨打归舟泪万行。
兄弟四人三百口，不堪闲坐细思量。",https://so.gushiwen.org/shiwenv_7f51fcdee0cb.aspx
418,"宸游经上苑，羽猎向闲田。
狡兔初迷窟，纤骊讵着鞭。
三驱仍百步，一发遂双连。
影射含霜草，魂消向月弦。
欢声动寒木，喜气满晴天。
那似陈王意，空随乐府篇。",https://so.gushiwen.org/shiwenv_5ce69ee65715.aspx
419,"恽材朽行秽，文质无所底，幸赖先人余业，得备宿卫。遭遇时变，以获爵位。终非其任，卒与祸会。足下哀其愚，蒙赐书教督以所不及，殷勤甚厚。然窃恨足下不深推其终始，而猥随俗之毁誉也。言鄙陋之愚心，若逆指而文过；默而息乎，恐违孔氏各言尔志之义。故敢略陈其愚，惟君子察焉。
恽家方隆盛时，乘朱轮者十人，位在列卿，爵为通侯，总领从官，与闻政事。曾不能以此时有所建明，以宣德化，又不能与群僚同心并力，陪辅朝庭之遗忘，已负窃位素餐之责久矣。怀禄贪势，不能自退，遂遭变故，横被口语，身幽北阙，妻子满狱。当此之时，自以夷灭不足以塞责，岂意得全首领，复奉先人之丘墓乎？伏惟圣主之恩不可胜量。君子游道，乐以忘忧；小人全躯，说以忘罪。窃自念过已大矣，行已亏矣，长为农夫以末世矣。是故身率妻子，戮力耕桑，灌园治产，以给公上，不意当复用此为讥议也。
夫人情所不能止者，圣人弗禁。故君父至尊亲，送其终也，有时而既。臣之得罪，已三年矣。田家作苦。岁时伏腊，烹羊炰羔，斗酒自劳。家本秦也，能为秦声。妇赵女也，雅善鼓瑟。奴婢歌者数人，酒后耳热，仰天抚缶而呼乌乌。其诗曰：“田彼南山，芜秽不治。种一顷豆，落而为萁。人生行乐耳，须富贵何时！”是日也，奋袖低昂，顿足起舞；诚滛荒无度，不知其不可也。恽幸有余禄，方籴贱贩贵，逐什一之利。此贾竖之事，污辱之处，恽亲行之。下流之人，众毁所归，不寒而栗。虽雅知恽者，犹随风而靡，尚何称誉之有？董生不云乎：“明明求仁义，常恐不能化民者，卿大夫之意也。明明求财利，常恐困乏者，庶人之事也。”故道不同，不相为谋，今子尚安得以卿大夫之制而责仆哉！
夫西河魏土，文侯所兴，有段干木、田子方之遗风，漂然皆有节概，知去就之分。顷者足下离旧土，临安定，安定山谷之间，昆戎旧壤，子弟贪鄙，岂习俗之移人哉？于今乃睹子之志矣！方当盛汉之隆，愿勉旃，毋多谈。",https://so.gushiwen.org/shiwenv_027d017f246d.aspx
420,"中庭多杂树，偏为梅咨嗟。
问君何独然？念其霜中能作花，露中能作实。
摇荡春风媚春日，念尔零落逐寒风，徒有霜华无霜质。",https://so.gushiwen.org/shiwenv_18d68bd0d5a9.aspx
421,"巫峡千山暗，终南万里春。
病中吾见弟，书到汝为人。
意答儿童问，来经战伐新。
泊船悲喜后，款款话归秦。
待尔嗔乌鹊，抛书示鶺鸰。
枝间喜不去，原上急曾经。
江阁嫌津柳，风帆数驿亭。
应论十年事，愁绝始星星。",https://so.gushiwen.org/shiwenv_fc920d0cfe8a.aspx
422,"樱桃落尽春归去，蝶翻金粉双飞。子规啼月小楼西，玉钩罗幕，惆怅暮烟垂。
别巷寂寥人散后，望残烟草低迷。炉香闲袅凤凰儿，空持罗带，回首恨依依。",https://so.gushiwen.org/shiwenv_aca71e7ff6d4.aspx
423,"金陵为帝王之州。自六朝迄于南唐，类皆偏据一方，无以应山川之王气。逮我皇帝，定鼎于兹，始足以当之。由是声教所暨，罔间朔南；存神穆清，与天同体。虽一豫一游，亦可为天下后世法。京城之西北有狮子山，自卢龙蜿蜒而来。长江如虹贯，蟠绕其下。上以其地雄胜，诏建楼于巅，与民同游观之乐。遂锡嘉名为“阅江”云。
登览之顷，万象森列，千载之秘，一旦轩露。岂非天造地设，以俟大一统之君，而开千万世之伟观者欤？当风日清美，法驾幸临，升其崇椒，凭阑遥瞩，必悠然而动遐思。见江汉之朝宗，诸侯之述职，城池之高深，关阨之严固，必曰：“此朕沐风栉雨、战胜攻取之所致也。”中夏之广，益思有以保之。见波涛之浩荡，风帆之上下，番舶接迹而来庭，蛮琛联肩而入贡，必曰：“此朕德绥威服，覃及外内之所及也。”四陲之远，益思所以柔之。见两岸之间、四郊之上，耕人有炙肤皲足之烦，农女有捋桑行馌之勤，必曰：“此朕拔诸水火、而登于衽席者也。”万方之民，益思有以安之。触类而思，不一而足。臣知斯楼之建，皇上所以发舒精神，因物兴感，无不寓其致治之思，奚此阅夫长江而已哉？彼临春、结绮，非弗华矣；齐云、落星，非不高矣。不过乐管弦之淫响，藏燕赵之艳姬。一旋踵间而感慨系之，臣不知其为何说也。
虽然，长江发源岷山，委蛇七千余里而始入海，白涌碧翻，六朝之时，往往倚之为天堑；今则南北一家，视为安流，无所事乎战争矣。然则，果谁之力欤？逢掖之士，有登斯楼而阅斯江者，当思帝德如天，荡荡难名，与神禹疏凿之功同一罔极。忠君报上之心，其有不油然而兴者耶？
臣不敏，奉旨撰记，欲上推宵旰图治之切者，勒诸贞珉。他若留连光景之辞，皆略而不陈，惧亵也。",https://so.gushiwen.org/shiwenv_ffdfa909a98d.aspx
424,"邯郸城南游侠子，自矜生长邯郸里。
千场纵博家仍富，几度报仇身不死。
宅中歌笑日纷纷，门外车马常如云，
未知肝胆向谁是，今人却忆平原君。
君不见即今交态薄，黄金用尽还疏索。
以兹感叹辞旧游，更于时事无所求。
且与少年饮美酒，往来射猎西山头。",https://so.gushiwen.org/shiwenv_428ecad34b96.aspx
425,"晚日寒鸦一片愁。柳塘新绿却温柔。若教眼底无离恨，不信人间有白头。
肠已断，泪难收。相思重上小红楼。情知已被山遮断，频倚阑干不自由。",https://so.gushiwen.org/shiwenv_1da16040c5e0.aspx
426,"夕阳门巷荒城曲，清间早鸣秋树。薄翦绡衣，凉生鬓影，独饮天边风露。朝朝暮暮。奈一度凄吟，一番凄楚。尚有残声，蓦然飞过别枝去。
齐宫往事谩省，行人犹与说，当时齐女。雨歇空山，月笼古柳，仿佛旧曾听处。离情正苦。甚懒拂笺，倦拈琴谱。满地霜红，浅莎寻蜕羽。",https://so.gushiwen.org/shiwenv_1c2c7fb36517.aspx
427,"楸树馨香倚钓矶，斩新花蕊未应飞。
不如醉里风吹尽，可忍醒时雨打稀。
门外鸬鹚去不来，沙头忽见眼相猜。
自今已后知人意，一日须来一百回。
无数春笋满林生，柴门密掩断人行。
会须上番看成竹，客至从嗔不出迎。",https://so.gushiwen.org/shiwenv_fdc5e39f2483.aspx
428,"门有车马客，问君何乡士。
捷步往相讯，果得旧邻里。
凄凄声中情，慊慊增下俚。
语昔有故悲，论今无新喜。
清晨相访慰，日暮不能已。
欢戚竞寻叙，谈调何终止。
辞端竟未究，忽唱分途始。
前悲尚未弭，后戚方复起。
嘶声盈我口，谈言在我耳。
“手迹可传心，愿尔笃行李。”",https://so.gushiwen.org/shiwenv_56c125c5c4fc.aspx
429,"运生会归尽，终古谓之然。
世间有松乔，于今定何间。
故老赠余酒，乃言饮得仙。
试酌百情远，重觞忽忘天。
天岂去此哉，任真无所先。
云鹤有奇翼，八表须臾还。
自我抱兹独，僶俛四十年。
形骸久已化，心在复何言。",https://so.gushiwen.org/shiwenv_69244e6cb959.aspx
430,"齐宣王见颜斶，曰：“斶前！”斶亦曰：“王前！”宣王不说。左右曰：“王，人君也。斶，人臣也。王曰‘斶前’，亦曰‘王前’，可乎？”斶对曰：“夫斶前为慕势，王前为趋士。与使斶为慕势，不如使王为趋士。”王忿然作色曰：“王者贵乎？士贵乎？”对曰：“士贵耳，王者不贵。”王曰：“有说乎？”斶曰：“有。昔者秦攻齐，令曰：‘有敢去柳下季垄五十步而樵采者，死不赦。’令曰：‘有能得齐王头者，封万户侯，赐金千镒。’由是观之，生王之头，曾不若死士之垄也。”宣王默然不悦。
左右皆曰：“斶来，斶来！大王据千乘之地，而建千石锺，万石虡。天下之士，仁义皆来役处；辩士并进，莫不来语；东西南北，莫敢不服。求万物无不备具，而百姓无不亲附。今夫士之高者，乃称匹夫，徒步而处农亩，下则鄙野、监门、闾里，士之贱也，亦甚矣！”
斶对曰：“不然。斶闻古大禹之时，诸侯万国。何则？德厚之道，得贵士之力也。故舜起农亩，出于岳鄙，而为天子。及汤之时，诸侯三千。当今之世，南面称寡者，乃二十四。由此观之，非得失之策与？稍稍诛灭，灭亡无族之时，欲为监门、闾里，安可得而有乎哉？是故《易传》不云乎。’居上位，未得其实，以喜其为名者，必以骄奢为行。据慢骄奢，则凶中之。是故无其实而喜其名者削，无德而望其福者约，无功而受其禄者辱，祸必握。’故曰：‘矜功不立，虚愿不至。’此皆幸乐其名，华而无其实德者也。是以尧有九佐，舜有七友，禹有五丞，汤有三辅，自古及今而能虚成名于天下者，无有。是以君王无羞亟问，不愧下学；是故成其道德而扬功名于后世者，尧、舜、禹、汤、周文王是也。故曰：‘无形者，形之君也。无端者，事之本也。’夫上见其原，下通其流，至圣人明学，何不吉之有哉！老子曰：‘虽贵，必以贱为本；虽高，必以下为基。是以侯王称孤寡不谷，是其贱必本于？’非夫孤寡者，人之困贱下位也，而侯王以自谓，岂非下人而尊贵士与？夫尧传舜，舜传傅禹，周成王任周公旦，而世世称曰明主，是以明乎士之贵也。”
宣王曰：“嗟乎！君子焉可侮哉，寡人自取病耳！及今闻君子之言，乃今闻细人之行，愿请受为弟子。且颜先生与寡人游，食必太牢，出必乘车，妻子衣服。” 　 颜斶辞去曰：“夫玉生于山，制则破焉，非弗宝贵矣，然大璞不完。士生乎鄙野，推选则禄焉，非不得尊遂也，然而形神不全。斶愿得归，晚食以当肉，安步以当车，无罪以当贵，清静贞正以自虞。制言者王也，尽忠直言者斶也。言要道已备矣，愿得赐归，安行而反臣之邑屋。”则再拜而辞去也。斶知足矣，归反朴，则终身不辱也。
君子曰：“斶知足矣，归真返璞，则终身不辱。”",https://so.gushiwen.org/shiwenv_3479c77d6045.aspx
431,"峨眉山月半轮秋，影入平羌江水流。
夜发清溪向三峡，思君不见下渝州。",https://so.gushiwen.org/shiwenv_f13ab2fe8afd.aspx
432,"点点楼头细雨，重重江外平湖。当年戏马会东徐，今日凄凉南浦。
莫恨黄花未吐，且教红粉相扶。酒阑不必看茱萸，俯仰人间今古。",https://so.gushiwen.org/shiwenv_8c081d72ea46.aspx
433,"朕幼清以廉洁兮，身服义而未沫。
主此盛德兮，牵于俗而芜秽。
上无所考此盛德兮，长离殃而愁苦。
帝告巫阳曰：“有人在下，我欲辅之。
魂魄离散，汝筮予之。”
巫阳对曰：“掌梦！
上帝其难从；若必筮予之，
恐后之谢，不能复用。”
巫阳焉乃下招曰：
魂兮归来！去君之恒干，
何为四方些？舍君之乐处，
而离彼不祥些！
魂兮归来！东方不可以讬些。
长人千仞，惟魂是索些。
十日代出，流金铄石些。
彼皆习之，魂往必释些。
归来兮！不可以讬些。
魂兮归来！南方不可以止些。
雕题黑齿，得人肉以祀，以其骨为醢些。
蝮蛇蓁蓁，封狐千里些。
雄虺九首，往来倏忽，吞人以益其心些。
归来兮！不可久淫些。
魂兮归来！西方之害，流沙千里些。
旋入雷渊，爢散而不可止些。
幸而得脱，其外旷宇些。
赤蚁若象，玄蜂若壶些。
五谷不生，丛菅是食些。
其土烂人，求水无所得些。
彷徉无所倚，广大无所极些。
归来兮！恐自遗贼些。
魂兮归来！北方不可以止些。
增冰峨峨，飞雪千里些。
归来兮！不可以久些。
魂兮归来！君无上天些。
虎豹九关，啄害下人些。
一夫九首，拔木九千些。
豺狼从目，往来侁侁些。
悬人以嬉，投之深渊些。
致命于帝，然后得瞑些。
归来！往恐危身些。
魂兮归来！君无下此幽都些。
土伯九约，其角觺觺些。
敦脄血拇，逐人伂駓駓些。
参目虎首，其身若牛些。
此皆甘人，归来！恐自遗灾些。
魂兮归来！入修门些。
工祝招君，背行先些。
秦篝齐缕，郑绵络些。
招具该备，永啸呼些。
魂兮归来！反故居些。
天地四方，多贼奸些。
像设君室，静闲安些。
高堂邃宇，槛层轩些。
层台累榭，临高山些。
网户朱缀，刻方连些。
冬有穾厦，夏室寒些。
川谷径复，流潺湲些。
光风转蕙，氾崇兰些。
经堂入奥，朱尘筵些。
砥室翠翘，挂曲琼些。
翡翠珠被，烂齐光些。
蒻阿拂壁，罗帱张些。
纂组绮缟，结琦璜些。
室中之观，多珍怪些。
兰膏明烛，华容备些。
二八侍宿，射递代些。
九侯淑女，多迅众些。
盛鬋不同制，实满宫些。
容态好比，顺弥代些。
弱颜固植，謇其有意些。
姱容修态，絚洞房些。
蛾眉曼睩，目腾光些。
靡颜腻理，遗视矊些。
离榭修幕，侍君之闲些。
悲帷翠帐，饰高堂些。
红壁沙版，玄玉梁些。
仰观刻桷，画龙蛇些。
坐堂伏槛，临曲池些。
芙蓉始发，杂芰荷些。
紫茎屏风，文缘波些。
文异豹饰，侍陂陁些。
轩辌既低，步骑罗些。
兰薄户树，琼木篱些。
魂兮归来！何远为些？
室家遂宗，食多方些。
稻粢穱麦，挐黄梁些。
大苦醎酸，辛甘行些。
肥牛之腱，臑若芳些。
和酸若苦，陈吴羹些。
胹鳖炮羔，有柘浆些。
鹄酸臇凫，煎鸿鸧些。
露鸡臛蠵，厉而不爽些。
粔籹蜜饵，有餦餭些。
瑶浆蜜勺，实羽觞些。
挫糟冻饮，酎清凉些。
华酌既陈，有琼浆些。
归来反故室，敬而无妨些。
肴羞未通，女乐罗些。
敶钟按鼓，造新歌些。
《涉江》《采菱》，发《扬荷》些。
美人既醉，朱颜酡些。
嬉光眇视，目曾波些。
被文服纤，丽而不奇些。
长发曼鬋，艳陆离些。
二八齐容，起郑舞些。
衽若交竿，抚案下些。
竽瑟狂会，搷鸣鼓些。
宫庭震惊，发<激楚>些。
吴歈蔡讴，奏大吕些。
士女杂坐，乱而不分些。
放敶组缨，班其相纷些。
郑卫妖玩，来杂陈些。
《激楚》之结，独秀先些。
菎蔽象棋，有六簙些。
分曹并进，遒相迫些。
成枭而牟，呼五白些。
晋制犀比，费白日些。
铿钟摇簴，揳梓瑟些。
娱酒不废，沈日夜些。
兰膏明烛，华灯错些。
结撰至思，兰芳假些。
人有所极，同心赋些。
酎饮尽欢，乐先故些。
魂兮归来！反故居些。
乱曰：
献岁发春兮，汨吾南征。
菉蘋齐叶兮，白芷生。
路贯庐江兮，左长薄。
倚沼畦瀛兮，遥望博。
青骊结驷兮，齐千乘。
悬火延起兮，玄颜烝。
步及骤处兮，诱骋先。
抑骛若通兮，引车右还。
与王趋梦兮，课后先。
君王亲发兮，惮青兕。
朱明承夜兮，时不可以淹。
皋兰被径兮，斯路渐。
湛湛江水兮，上有枫。
目极千里兮，伤春心。
魂兮归来，哀江南！",https://so.gushiwen.org/shiwenv_34252623bebe.aspx
434,"草满池塘水满陂，山衔落日浸寒漪。
牧童归去横牛背，短笛无腔信口吹。",https://so.gushiwen.org/shiwenv_be04bba6288c.aspx
435,"二十有二年春，公伐邾，取须句。夏，宋公、卫侯、许男、滕子伐郑。秋，八月丁未，及邾人战于升陉。冬，十有一月己巳朔，宋公及楚人战于泓，宋师败绩。
楚人伐宋以救郑。宋公将战。大司马固谏曰：“天之弃商久矣，君将兴之，弗可赦也已。”弗听。冬十一月己巳朔，宋公及楚人战于泓。宋人既成列，楚人未既济。司马曰：“彼众我寡，及其未既济也，请击之。”公曰：“不可。”既济而未成列，又以告。公曰：“未可。”既陈而后击之，宋师败绩。公伤股，门官歼焉。
国人皆咎公。公曰：“君子不重伤，不禽二毛。古之为军也，不以阻隘也。寡人虽亡国之余，不鼓不成列。”子鱼曰：“君未知战。勍敌之人，隘而不列，天赞我也。阻而鼓之，不亦可乎？犹有惧焉！且今之勍者，皆我敌也。虽及胡耇，获则取之，何有于二毛？明耻教战，求杀敌也。伤未及死，如何勿重？若爱重伤，则如勿伤；爱其二毛，则如服焉。三军以利用也，金鼓以声气也。利而用之，阻隘可也；声盛致志，鼓儳可也。”",https://so.gushiwen.org/shiwenv_df249d6f9327.aspx
436,"圣达有去就，潜光愚其德。
鱼与龙同池，龙去鱼不测。
当时版筑辈，岂知傅说情。
一朝和殷羹，光气为列星。
伊尹生空桑，捐庖佐皇极。
桐宫放太甲，摄政无愧色。
三年帝道明，委质终辅翼。
旷哉至人心，万古可为则。
时命或大缪，仲尼将奈何。
鸾凤忽覆巢，麒麟不来过。
龟山蔽鲁国，有斧且无柯。
归来归去来，宵济越洪波。",https://so.gushiwen.org/shiwenv_d29852c79619.aspx
437,"忆昔从戎出渭滨，壶浆马首泣遗民。
夜栖高冢占星象，昼上巢车望虏尘。
共道功名方迫逐，岂知老病只逡巡。
灯前抚卷空流涕，何限人间失意人。",https://so.gushiwen.org/shiwenv_c797ccd8b6d8.aspx
438,"塞北梅花羌笛吹，淮南桂树小山词。
请君莫奏前朝曲，听唱新翻杨柳枝。",https://so.gushiwen.org/shiwenv_1ebef2a0f5ab.aspx
439,"昔别黄鹤楼，蹉跎淮海秋。
俱飘零落叶，各散洞庭流。
中年不相见，蹭蹬游吴越。
何处我思君？天台绿萝月。
会稽风月好，却绕剡溪回。
云山海上出，人物镜中来。
一度浙江北，十年醉楚台。
荆门倒屈宋，梁苑倾邹枚。
苦笑我夸诞，知音安在哉？
大盗割鸿沟，如风扫秋叶。
吾非济代人，且隐屏风叠。
中夜天中望，忆君思见君。
明朝拂衣去，永与海鸥群。",https://so.gushiwen.org/shiwenv_ac4733b51c7f.aspx
440,"一篇长恨有风情，十首秦吟近正声。
每被老元偷格律，苦教短李伏歌行。
世间富贵应无分，身后文章合有名。
莫怪气粗言语大，新排十五卷诗成。",https://so.gushiwen.org/shiwenv_17199a5a50da.aspx
441,"新丰老翁八十八，头鬓眉须皆似雪。
玄孙扶向店前行，左臂凭肩右臂折。
问翁臂折来几年，兼问致折何因缘。
翁云贯属新丰县，生逢圣代无征战。
惯听梨园歌管声，不识旗枪与弓箭。
无何天宝大征兵，户有三丁点一丁。
点得驱将何处去，五月万里云南行。
闻道云南有泸水，椒花落时瘴烟起。
大军徒涉水如汤，未过十人二三死。
村南村北哭声哀，儿别爷娘夫别妻。
皆云前后征蛮者，千万人行无一回。
是时翁年二十四，兵部牒中有名字。
夜深不敢使人知，偷将大石捶折臂。
张弓簸旗俱不堪，从兹始免征云南。
骨碎筋伤非不苦，且图拣退归乡土。
此臂折来六十年，一肢虽废一身全。
至今风雨阴寒夜，直到天明痛不眠。
痛不眠，终不悔，且喜老身今独在。
不然当时泸水头，身死魂孤骨不收。
应作云南望乡鬼，万人冢上哭呦呦。
老人言，君听取。
君不闻开元宰相宋开府，不赏边功防黩武。
又不闻天宝宰相杨国忠，欲求恩幸立边功。
边功未立生人怨，请问新丰折臂翁。",https://so.gushiwen.org/shiwenv_7b722f5fa527.aspx
442,"男儿一片气，何必五车书。
好勇方过我，多才便起予。
运筹将入幕，养拙就闲居。
正待功名遂，从君继两疏。",https://so.gushiwen.org/shiwenv_3da46b212d80.aspx
443,"江上气早寒，仲秋始霜雪。
从军乏衣粮，方冬与家别。
萧条背乡心，凄怆清渚发。
凉埃晦平皋，飞潮隐修樾。
孤光独徘徊，空烟视升灭。
途随前峰远，意逐后云结。
华志分驰年，韶颜惨惊节。
推琴三起叹，声为君断绝。",https://so.gushiwen.org/shiwenv_25151947358f.aspx
444,"清人在彭，驷介旁旁。二矛重英，河上乎翱翔。
清人在消，驷介麃麃。二矛重乔，河上乎逍遥。
清人在轴，驷介陶陶。左旋右抽，中军作好。",https://so.gushiwen.org/shiwenv_128060b36ad4.aspx
445,"诸公衮衮登台省，广文先生官独冷。
甲第纷纷厌梁肉，广文先生饭不足。
先生有道出羲皇，先生有才过屈宋。
德尊一代常坎坷，名垂万古知何用！
杜陵野客人更嗤，被褐短窄鬓如丝。
日籴太仓五升米，时赴郑老同襟期。
得钱即相觅，沽酒不复疑。
忘形到尔汝，痛饮真吾师。
清夜沉沉动春酌，灯前细雨檐花落。
但觉高歌有鬼神，焉知饿死填沟壑？
相如逸才亲涤器，子云识字终投阁。
先生早赋归去来，石田茅屋荒苍苔。
儒术于我何有哉，孔丘盗跖俱尘埃。
不须闻此意惨怆，生前相遇且衔杯！",https://so.gushiwen.org/shiwenv_0aa2977d2bca.aspx
446,"纨绔不饿死，儒冠多误身。丈人试静听，贱子请具陈。
甫昔少年日，早充观国宾。读书破万卷，下笔如有神。
赋料扬雄敌，诗看子建亲。李邕求识面，王翰愿卜邻。
自谓颇挺出，立登要路津。致君尧舜上，再使风俗淳。
此意竟萧条，行歌非隐沦。骑驴十三载，旅食京华春。
朝扣富儿门，暮随肥马尘。残杯与冷炙，到处潜悲辛。
主上顷见征，欻然欲求伸。青冥却垂翅，蹭蹬无纵鳞。
甚愧丈人厚，甚知丈人真。每于百僚上，猥颂佳句新。
窃效贡公喜，难甘原宪贫。焉能心怏怏，只是走踆踆。
今欲东入海，即将西去秦。尚怜终南山，回首清渭滨。
常拟报一饭，况怀辞大臣。白鸥没浩荡，万里谁能驯？",https://so.gushiwen.org/shiwenv_5f6d9e83cdbc.aspx
447,"月映林塘静，风含笑语凉。
俯窥怜绿净，小立伫幽香。
携幼寻新菂，扶衰坐野航。
延缘久未已，岁晚惜流光。",https://so.gushiwen.org/shiwenv_a621f266fef9.aspx
448,"常棣之华，鄂不韡韡。凡今之人，莫如兄弟。
死丧之威，兄弟孔怀。原隰裒矣，兄弟求矣。
脊令在原，兄弟急难。每有良朋，况也永叹。
兄弟阋于墙，外御其务。每有良朋，烝也无戎。
丧乱既平，既安且宁。虽有兄弟，不如友生？
傧尔笾豆，饮酒之饫。兄弟既具，和乐且孺。
妻子好合，如鼓瑟琴。兄弟既翕，和乐且湛。
宜尔室家，乐尔妻帑。是究是图，亶其然乎？",https://so.gushiwen.org/shiwenv_0ffa5433bd5b.aspx
449,吴无君，无大夫，此何以有君，有大夫？贤季子也。何贤乎季子？让国也。其让国奈何？谒也，馀祭也，夷昧也，与季子同母者四。季子弱而才，兄弟皆爱之，同欲立之以为君。谒曰：“今若是迮而与季子国，季子犹不受也。请无与子而与弟，弟兄迭为君，而致国乎季子。”皆曰诺。故诸为君者皆轻死为勇，饮食必祝，曰：“天苟有吴国，尚速有悔于予身。”故谒也死，馀祭也立。馀祭也死，夷昧也立。夷昧也死，则国宜之季子者也，季子使而亡焉。僚者长庶也，即之。季之使而反，至而君之尔。阖庐曰：“先君之所以不与子国，而与弟者，凡为季子故也。将从先君之命与，则国宜之季子者也；如不从先君之命与子，我宜当立者也。僚恶得为君？”于是使专诸刺僚，而致国乎季子。季子不受，曰：“尔杀吾君，吾受尔国，是吾与尔为篡也。尔杀吾兄，吾又杀尔，是父子兄弟相杀，终身无已也。”去之延陵，终身不入吴国。故君子以其不受为义，以其不杀为仁，贤季子。则吴何以有君，有大夫？以季子为臣，则宜有君者也。札者何？吴季子之名也。春秋贤者不名，此何以名？许夷狄者，不一而足也。季子者，所贤也，曷为不足乎季子？许人臣者必使臣，许人子者必使子也。,https://so.gushiwen.org/shiwenv_a53d25ac65fc.aspx
450,"蔼蔼堂前林，中夏贮清阴。
凯风因时来，回飙开我襟。
息交游闲业，卧起弄书琴。
园蔬有余滋，旧谷犹储今。
营己良有极，过足非所钦。
舂秫作美酒，酒熟吾自斟。
弱子戏我侧，学语未成音。
此事真复乐，聊用忘华簪。
遥遥望白云，怀古一何深！",https://so.gushiwen.org/shiwenv_257e27080403.aspx
451,"汉家天马出蒲梢，苜蓿榴花遍近郊。
内苑只知含凤嘴，属车无复插鸡翘。
玉桃偷得怜方朔，金屋修成贮阿娇。
谁料苏卿老归国，茂陵松柏雨萧萧。",https://so.gushiwen.org/shiwenv_2f0620e06c2e.aspx
452,"厌浥行露，岂不夙夜，谓行多露。
谁谓雀无角？何以穿我屋？谁谓女无家？何以速我狱？虽速我狱，室家不足！
谁谓鼠无牙？何以穿我墉？谁谓女无家？何以速我讼？虽速我讼，亦不女从！",https://so.gushiwen.org/shiwenv_14b83ddb09e2.aspx
453,"春雨足，染就一溪新绿。柳外飞来双羽玉，弄晴相对浴。
楼外翠帘高轴，倚遍阑干几曲。云淡水平烟树簇，寸心千里目。",https://so.gushiwen.org/shiwenv_f7aa06a1014c.aspx
454,墨子怒耕柱子。耕柱子曰：“我无愈于人乎？”墨子曰：“我将上太行，以骥与牛驾，子将谁策？”耕柱子曰：“将策骥也。”墨子曰：“何故策骥也？”耕柱子曰 ：“骥足以策。” 墨子曰：“我亦以子为足以策，故怒之。”耕柱子悟。,https://so.gushiwen.org/shiwenv_10c492a21772.aspx
455,"客自长安来，还归长安去。
狂风吹我心，西挂咸阳树。
此情不可道，此别何时遇。
望望不见君，连山起烟雾。",https://so.gushiwen.org/shiwenv_27925ed7e702.aspx
456,"桂叶双眉久不描，残妆和泪污红绡。
长门尽日无梳洗，何必珍珠慰寂寥。",https://so.gushiwen.org/shiwenv_fe24008a4618.aspx
457,"江南江北愁望，相思相忆空吟。
鸳鸯暖卧沙浦，鸂鶒闲飞橘林。
烟里歌声隐隐，渡头月色沉沉。
含情咫尺千里，况听家家远砧。",https://so.gushiwen.org/shiwenv_890505562738.aspx
458,"门横金锁悄无人，落日秋声渭水滨。
红叶下山寒寂寂，湿云如梦雨如尘。",https://so.gushiwen.org/shiwenv_94ede946d018.aspx
459,"看朱成碧思纷纷，憔悴支离为忆君。
不信比来长下泪，开箱验取石榴裙。",https://so.gushiwen.org/shiwenv_7542247e8a88.aspx
460,菊花开，正归来。伴虎溪僧、鹤林友、龙山客，似杜工部、陶渊明、李太白，在洞庭柑、东阳酒、西湖蟹。哎，楚三闾休怪！,https://so.gushiwen.org/shiwenv_0df5e0d58443.aspx
461,"孟冬十郡良家子，血作陈陶泽中水。
野旷天清无战声，四万义军同日死。
群胡归来血洗箭，仍唱胡歌饮都市。
都人回面向北啼，日夜更望官军至。",https://so.gushiwen.org/shiwenv_89caa71e5eb6.aspx
462,"题破香笺小砑红。诗篇多寄旧相逢。西楼酒面垂垂雪，南苑春衫细细风。
花不尽，柳无穷。别来欢事少人同。凭谁问取归云信，今在巫山第几峰。",https://so.gushiwen.org/shiwenv_fab1a3545908.aspx
463,曾子之妻之市，其子随之而泣。其母曰：“汝还，顾反为女杀彘。”妻适市来，曾子欲捕彘杀之。妻止之曰：“特与婴儿戏耳。”曾子曰：“婴儿非与戏也。婴儿非有知也，待父母而学者也，听父母之教。今子欺之，是教子欺也。母欺子，子而不信其母，非所以成教也。”遂烹彘也。,https://so.gushiwen.org/shiwenv_059fd4503f32.aspx
464,"淳熙己亥，自湖北漕移湖南，同官王正之置酒小山亭，为赋。
更能消、几番风雨，匆匆春又归去。惜春长怕花开早，何况落红无数。春且住，见说道、天涯芳草无归路。怨春不语。算只有殷勤，画檐蛛网，尽日惹飞絮。 (无归路 一作：迷归路）
长门事，准拟佳期又误。蛾眉曾有人妒。千金纵买相如赋，脉脉此情谁诉？君莫舞，君不见、玉环飞燕皆尘土！闲愁最苦！休去倚危栏，斜阳正在，烟柳断肠处。",https://so.gushiwen.org/shiwenv_1443f4f57a9d.aspx
465,"海鸟曰“爰居”，止于鲁东门之外二日。臧文仲使国人祭之。展禽曰：“越哉，臧孙之为政也！夫祀，国之大节也，而节，政之所成也。故慎制祀以为国典。今无故而加典，非政之宜也。
“夫圣王之制祀也，法施于民则祀之，以死勤事则祀之，以劳定国则祀之，能御大灾则祀之，能捍大患则祀之。非是族也，不在祀典。昔烈山氏之有天下也，其子曰柱，能植百谷百蔬。夏之兴也，周弃继之，故祀以为稷。共工氏之伯九有也，其子曰后土，能平九土，故祀以为社。黄帝能成命百物，以明民共财。颛顼能修之，帝喾能序三辰以固民，尧能单均刑法以议民，舜勤民事而野死，鲧障供水而殛死，禹能以德修鲧之功，契为司徒而民辑，冥勤其官而水死，汤以宽治民而除其邪，稷勤百谷雨山死，文王以文昭，武王去民之秽。故有虞氏禘黄帝而祖颛顼，郊尧而宗舜；夏后氏禘黄帝面祖颛顼，郊鲧而宗禹；商人禘舜而祖契，郊冥而宗汤；周人禘喾而郊稷，祖文王而宗武王。幕，能帅颛顼者也，有虞氏报焉；杼，能帅禹者也，夏后氏报焉；上甲微，能帅契者也，商人报焉；高圉、太王，能帅稷者也，周人报焉。凡禘、郊、祖、宗、报，此五者，国之典祀也。加之以社稷山川之神，皆有功烈于民者也。及前哲令德之人，所以为民质也；及天之三辰，民所以瞻仰也；及地之五行，所以生殖也；及九州名山川泽，所以出财用也。非是，不在祀典。今海鸟至，已不知而犯之，以为国典，难以为仁且知矣。夫仁者讲功，而知者处物。无功而祀之，非仁也；不知而不问，非知也。今兹海其有灾乎？夫广川之鸟兽，恒知而避其灾也。”
是岁也，海多大风，冬暖。文仲闻柳下季之言，曰：“信吾过也。季子之言，不可不法也。”使书以为三策。",https://so.gushiwen.org/shiwenv_cbe5452945e3.aspx
466,"锦衣红夺彩霞明，侵晓春游向野庭。
不识农夫辛苦力，骄骢蹋烂麦青春。",https://so.gushiwen.org/shiwenv_ed391e983ec9.aspx
467,"臣闻忠无不报，信不见疑，臣常以为然，徒虚语耳。昔荆轲慕燕丹之义，白虹贯日，太子畏之；卫先生为秦画长平之事，太白食昴，昭王疑之。夫精变天地而信不谕两主，岂不哀哉！今臣尽忠竭诚，毕议愿知，左右不明，卒从吏讯，为世所疑。是使荆轲、卫先生复起，而燕、秦不寤也。愿大王孰察之。
昔玉人献宝，楚王诛之；李斯竭忠，胡亥极刑。是以箕子阳狂，接舆避世，恐遭此患也。愿大王察玉人、李斯之意，而后楚王、胡亥之听，毋使臣为箕子、接舆所笑。臣闻比干剖心，子胥鸱夷，臣始不信，乃今知之。愿大王孰察，少加怜焉。
语曰：“有白头如新，倾盖如故。”何则？知与不知也。故樊於期逃秦之燕，借荆轲首以奉丹事；王奢去齐之魏，临城自刭以却齐而存魏。夫王奢、樊於期非新于齐、秦而故于燕、魏也，所以去二国、死两君者，行合于志，慕义无穷也。是以苏秦不信于天下，为燕尾生；白圭战亡六城，为魏取中山。何则？诚有以相知也。苏秦相燕，人恶之燕王，燕王按剑而怒，食以駃騠；白圭显于中山，人恶之于魏文侯，文侯赐以夜光之璧。何则？两主二臣，剖心析肝相信，岂移于浮辞哉！
故女无美恶，入宫见妒；士无贤不肖，入朝见嫉。昔司马喜膑脚于宋，卒相中山；范雎拉胁折齿于魏，卒为应侯。此二人者，皆信必然之画，捐朋党之私，挟孤独之交，故不能自免于嫉妒之人也。是以申徒狄蹈雍之河，徐衍负石入海，不容于世，义不苟取比周于朝以移主上之心。故百里奚乞食于道路，缪公委之以政；甯戚饭牛车下，桓公任之以国。此二人者，岂素宦于朝，借誉于左右，然后二主用之哉？感于心，合于行，坚如胶漆，昆弟不能离，岂惑于众口哉？故偏听生奸，独任成乱。昔鲁听季孙之说逐孔子，宋任子冉之计囚墨翟。夫以孔、墨之辩，不能自免于谗谀，而二国以危。何则？众口铄金，积毁销骨也。秦用戎人由余而伯中国，齐用越人子臧而强威、宣。此二国岂系于俗，牵于世，系奇偏之浮辞哉？公听并观，垂明当世。故意合则胡越为兄弟，由余，子臧是矣；不合则骨肉为仇敌，朱、象、管、蔡是矣。今人主诚能用齐、秦之明，后宋、鲁之听，则五伯不足侔，而三王易为也。
是以圣王觉寤，捐子之之心，而不说田常之贤，封比干之后，修孕妇之墓，故功业覆于天下。何则？欲善亡厌也。夫晋文亲其雠，强伯诸侯；齐桓用其仇，而一匡天下。何则？慈仁殷勤，诚加于心，不可以虚辞借也。
至夫秦用商鞅之法，东弱韩、魏，立强天下，卒车裂之。越用大夫种之谋，禽劲吴而伯中国，遂诛其身。是以孙叔敖三去相而不悔，於陵子仲辞三公为人灌园。今人主诚能去骄傲之心，怀可报之意，披心腹，见情素，堕肝胆，施德厚，终与之穷达，无爱于士，则桀之犬可使呔尧，跖之客可使刺由，何况因万乘之权，假圣王之资乎！然则荆轲湛七族，要离燔妻子()，岂足为大王道哉！
臣闻明月之珠，夜光之璧，以闇投人于道，众莫不按剑相眄者。何则？无因而至前也。蟠木根柢，轮囷离奇，而为万乘器者，以左右先为之容也。故无因而至前，虽出随珠和璧，祗怨结而不见德；有人先游，则枯木朽株，树功而不忘。今夫天下布衣穷居之士，身在贫羸，虽蒙尧、舜之术，挟伊、管之辩，怀龙逢、比干之意，而素无根柢之容，虽竭精神，欲开忠于当世之君，则人主必袭按剑相眄之迹矣。是使布衣之士不得为枯木朽株之资也。
是以圣王制世御俗，独化于陶钧之上，而不牵乎卑辞之语，不夺乎众多之口。故秦皇帝任中庶子蒙嘉之言，以信荆轲，而匕首窃发；周文王猎泾渭，载吕尚归，以王天下。秦信左右而亡，周用乌集而王。何则？以其能越挛拘之语，驰域外之议，独观乎昭旷之道也。
今人主沈谄谀之辞，牵帷廧之制，使不羁之士与牛骥同皁，此鲍焦所以愤于世也。
臣闻盛饰入朝者不以私污义，底厉名号者不以利伤行。故里名胜母，曾子不入；邑号朝歌，墨子回车。今欲使天下寥廓之士笼于威重之权，胁于位势之贵，回面污行，以事谄谀之人，而求亲近于左右，则士有伏死堀穴岩薮之中耳，安有尽忠信而趋阙下者哉！",https://so.gushiwen.org/shiwenv_7ddcdcf33399.aspx
468,"春种一粒粟，秋收万颗子。
四海无闲田，农夫犹饿死。
锄禾日当午，汗滴禾下土。
谁知盘中餐，粒粒皆辛苦？",https://so.gushiwen.org/shiwenv_ea761be0f016.aspx
469,"河流迅且浊，汤汤不可陵。
桧楫难为榜，松舟才自胜。
空庭偃旧木，荒畴余故塍。
不睹行人迹，但见狐兔兴。
寄言河上老，此水何当澄。",https://so.gushiwen.org/shiwenv_86bacddd7a9b.aspx
470,"蓝岑竦天壁，突兀如鲸额。
奔蹙横澄潭，势吞落星石。
沙带秋月明，水摇寒山碧。
佳境宜缓棹，清辉能留客。
恨君阻欢游，使我自惊惕。
所期俱卜筑，结茅炼金液。",https://so.gushiwen.org/shiwenv_c2a73cb51a55.aspx
471,车驾至临溜自劳军，群臣大会。帝谓弇曰：“昔韩信破历下以开基，今将军攻祝阿以发迹，此皆齐之西界，功足相方。而韩信袭击已降，将军独拔勍敌，其功乃难于信也。又田横烹郦生，及田横降，高帝诏卫尉，不听为仇。张步前亦杀伏隆，若步来归命，吾当诏大司徒释其怨。又事尤相类也。将军前在南阳，建此大策，常以为落落难合，有志者事竟成也。”,https://so.gushiwen.org/shiwenv_e08287038d66.aspx
472,"鱼在在藻，有颁其首。王在在镐，岂乐饮酒。
鱼在在藻，有莘其尾。王在在镐，饮酒乐岂。
鱼在在藻，依于其蒲。王在在镐，有那其居。",https://so.gushiwen.org/shiwenv_f2953ce093b7.aspx
473,"几年回首梦云关，此日重来两鬓斑。
点检梁间新岁月，招呼台上旧溪山。
三生漫说终无据，万法由来本自闲。
一笑支郎又相恼，新诗不落语言间。",https://so.gushiwen.org/shiwenv_2ff6fb29f41e.aspx
474,"洛阳城里见秋风，欲作家书意万重。
复恐匆匆说不尽，行人临发又开封。",https://so.gushiwen.org/shiwenv_596a2b090692.aspx
475,"赤路如龙蛇，不知几千丈。
出没山水间，一下复一上。
伊予独何为，与之同俯仰？",https://so.gushiwen.org/shiwenv_192fc2bb691c.aspx
476,"齐有富人，家累千金。其二子甚愚，其父又不教之。
一日，艾子谓其父曰：“君之子虽美，而不通世务，他日曷能克其家?”
父怒曰：“吾之子敏而且恃多能，岂有不通世务者耶?”
艾子曰：“不须试之他，但问君之子，所食者米，从何来？若知之，吾当妄言之罪。”
父遂呼其子问之。其子嘻然笑曰：“吾岂不知此也？每以布囊取来。”
其父愀然改容曰：“子之愚甚也!彼米不是田中来?”
艾子曰：“非其父不生其子。”",https://so.gushiwen.org/shiwenv_75d82c0ac549.aspx
477,"乌啼鹊噪昏乔木，清明寒食谁家哭。
风吹旷野纸钱飞，古墓垒垒春草绿。
棠梨花映白杨树，尽是死生别离处。
冥冥重泉哭不闻，萧萧暮雨人归去。",https://so.gushiwen.org/shiwenv_c7a26c8e23c8.aspx
478,"河中之水向东流，洛阳女儿名莫愁。
莫愁十三能织绮，十四采桑南陌头。
十五嫁于卢家妇，十六生儿字阿侯。
卢家兰室桂为梁，中有郁金苏合香。
头上金钗十二行，足下丝履五文章。
珊瑚挂镜烂生光，平头奴子擎履箱。
人生富贵何所望，恨不嫁与东家王。",https://so.gushiwen.org/shiwenv_1733debec719.aspx
479,"韩魏多奇节，倜傥遗声利。
共矜然诺心，各负纵横志。
结交一言重，相期千里至。
绿沉明月弦，金络浮云辔。
吹箫入吴市，击筑游燕肆。
寻源博望侯，结客远相求。
少年怀一顾，长驱背陇头。
焰焰戈霜动，耿耿剑虹浮。
天山冬夏雪，交河南北流。
云起龙沙暗，木落雁门秋。
轻生殉知己，非是为身谋。",https://so.gushiwen.org/shiwenv_e3a2e44e46ad.aspx
480,羊续高高挂起，冯苦苦伤悲。大海边，长江内，多少渔矶？记得荆公旧日题：何处无鱼羹饭吃？,https://so.gushiwen.org/shiwenv_36723633b9c9.aspx
481,"荆宣王问群臣曰：“吾闻北方之畏昭奚恤也，果诚何如？”群臣莫对。
江乙对曰：“虎求百兽而食之，得狐。狐曰：‘子无敢食我也！天帝使我长百兽。今子食我，是逆天帝命也！子以我为不信，吾为子先行，子随我后，观百兽之见我而敢不走乎？”虎以为然，故遂与之行。兽见之，皆走。虎不知兽畏己而走也，以为畏狐也。
今王之地五千里，带甲百万，而专属之于昭奚恤，故北方之畏奚恤也，其实畏王之甲兵也！犹百兽之畏虎也！”",https://so.gushiwen.org/shiwenv_986da243bcf8.aspx
482,"小戎俴收，五楘梁辀。游环胁驱，阴靷鋈续。文茵畅毂，驾我骐馵。言念君子，温其如玉。在其板屋，乱我心曲。
四牡孔阜，六辔在手。骐骝是中，騧骊是骖。龙盾之合，鋈以觼軜。言念君子，温其在邑。方何为期？胡然我念之。
俴驷孔群，厹矛鋈錞。蒙伐有苑，虎韔镂膺。交韔二弓，竹闭绲滕。言念君子，载寝载兴。厌厌良人，秩秩德音。",https://so.gushiwen.org/shiwenv_5ffa7445a130.aspx
483,"志在烟霞慕隐沦，功成归看五湖春。一叶舟中吟复醉，云水。此时方识自由身。
花岛为邻鸥作侣，深处。经年不见市朝人。已得希夷微妙旨，潜喜。荷衣蕙带绝纤尘。",https://so.gushiwen.org/shiwenv_74253fac9e5c.aspx
484,荀巨伯远看友人疾值胡贼攻郡，友人语巨伯曰：“吾今死矣，子可去。”巨伯曰：“远来相视，子令吾去，败义以求生，岂荀巨伯所行邪？”贼既至，谓巨伯曰：“大军至，一郡尽空，汝何男子，而敢独止？“巨伯曰：“友人有疾，不忍委之，宁以我身代友人命。”贼相谓曰：“我辈无义之人，而入有义之国。”遂班军而还，一郡并获全。,https://so.gushiwen.org/shiwenv_daea625010b2.aspx
485,"萧萧几叶风兼雨，离人偏识长更苦。欹枕数秋天，蟾蜍下早弦。
夜寒惊被薄，泪与灯花落。无处不伤心，轻尘在玉琴。",https://so.gushiwen.org/shiwenv_82584a101dc3.aspx
486,"悲哉，秋之为气也！
萧瑟兮草木摇落而变衰。
憭栗兮若在远行，登山临水兮送将归。
泬漻兮天高而气清，寂寥兮收潦而水清。
憯悽增欷兮，薄寒之中人，
怆怳懭悢兮，去故而就新。
坎廪兮贫士失职而志不平，
廓落兮羁旅而无友生，
惆怅兮而私自怜！
燕翩翩其辞归兮，蝉寂漠而无声。
雁廱廱而南游兮，鹍鸡啁哳而悲鸣。
独申旦而不寐兮，哀蟋蟀之宵征。
时亹亹而过中兮，蹇淹留而无成。
悲忧穷戚兮独处廓，有美一人兮心不绎。
去乡离家兮来远客，超逍遥兮今焉薄！
专思君兮不可化，君不知兮可奈何！
蓄怨兮积思，心烦憺兮忘食事。
原一见兮道余意，君之心兮与余异。
车既驾兮朅而归，不得见兮心伤悲。
倚结軨兮长太息，涕潺湲兮下霑轼。
忼慨绝兮不得，中瞀乱兮迷惑。
私自怜兮何极？心怦怦兮谅直。
皇天平分四时兮，窃独悲此凛秋。
白露既下百草兮，奄离披此梧楸。
去白日之昭昭兮，袭长夜之悠悠。
离芳蔼之方壮兮，余萎约而悲愁。
秋既先戒以白露兮，冬又申之以严霜。
收恢台之孟夏兮，然欿傺而沉藏。
叶菸邑而无色兮，枝烦挐而交横。
颜淫溢而将罢兮，柯仿佛而萎黄。
萷櫹椮之可哀兮，形销铄而瘀伤。
惟其纷糅而将落兮，恨其失时而无当。
揽騑辔而下节兮，聊逍遥以相佯。
岁忽忽而遒尽兮，恐余寿之弗将。
悼余生之不时兮，逢此世之俇攘。
澹容与而独倚兮，蟋蟀鸣此西堂。
心怵惕而震荡兮，何所忧之多方。
卬明月而太息兮，步列星而极明。
窃悲夫蕙华之曾敷兮，纷旖旎乎都房。
何曾华之无实兮，从风雨而飞飏！
以为君独服此蕙兮，羌无以异于众芳。
闵奇思之不通兮，将去君而高翔。
心闵怜之惨悽兮，愿一见而有明。
重无怨而生离兮，中结轸而增伤。
岂不郁陶而思君兮？君之门以九重！
猛犬狺狺而迎吠兮，关梁闭而不通。
皇天淫溢而秋霖兮，后土何时而得漧？
塊独守此无泽兮，仰浮云而永叹！
何时俗之工巧兮？背绳墨而改错！
郤骐骥而不乘兮，策驽骀而取路。
当世岂无骐骥兮，诚莫之能善御。
见执辔者非其人兮，故駶跳而远去。
凫雁皆唼夫梁藻兮，凤愈飘翔而高举。
圜凿而方枘兮，吾固知其鉏铻而难入。
众鸟皆有所登棲兮，凤独遑遑而无所集。
原衔枚而无言兮，尝被君之渥洽。
太公九十乃显荣兮，诚未遇其匹合。
谓骐骥兮安归？谓凤皇兮安棲？
变古易俗兮世衰，今之相者兮举肥。
骐骥伏匿而不见兮，凤皇高飞而不下。
鸟兽犹知怀德兮，何云贤士之不处？
骥不骤进而求服兮，凤亦不贪餧而妄食。
君弃远而不察兮，虽原忠其焉得？
欲寂漠而绝端兮，窃不敢忘初之厚德。
独悲愁其伤人兮，冯郁郁其何极？
霜露惨悽而交下兮，心尚幸其弗济。
霰雪雰糅其增加兮，乃知遭命之将至。
原徼幸而有待兮，泊莽莽与野草同死。
原自往而径游兮，路壅绝而不通。
欲循道而平驱兮，又未知其所从。
然中路而迷惑兮，自压桉而学诵。
性愚陋以褊浅兮，信未达乎从容。
窃美申包胥之气盛兮，恐时世之不固。
何时俗之工巧兮？灭规矩而改凿！
独耿介而不随兮，原慕先圣之遗教。
处浊世而显荣兮，非余心之所乐。
与其无义而有名兮，宁穷处而守高。
食不媮而为饱兮，衣不苟而为温。
窃慕诗人之遗风兮，原讬志乎素餐。
蹇充倔而无端兮，泊莽莽而无垠。
无衣裘以御冬兮，恐溘死不得见乎阳春。
靓杪秋之遥夜兮，心缭悷而有哀。
春秋逴逴而日高兮，然惆怅而自悲。
四时递来而卒岁兮，阴阳不可与俪偕。
白日晼晚其将入兮，明月销铄而减毁。
岁忽忽而遒尽兮，老冉冉而愈弛。
心摇悦而日幸兮，然怊怅而无冀。
中憯恻之悽怆兮，长太息而增欷。
年洋洋以日往兮，老嵺廓而无处。
事亹亹而觊进兮，蹇淹留而踌躇。
何氾滥之浮云兮？猋壅蔽此明月。
忠昭昭而原见兮，然霠曀而莫达。
原皓日之显行兮，云蒙蒙而蔽之。
窃不自聊而原忠兮，或黕点而汙之。
尧舜之抗行兮，瞭冥冥而薄天。
何险巇之嫉妒兮？被以不慈之伪名。
彼日月之照明兮，尚黯黮而有瑕。
何况一国之事兮，亦多端而胶加。
被荷裯之晏晏兮，然潢洋而不可带。
既骄美而伐武兮，负左右之耿介。
憎愠惀之修美兮，好夫人之慷慨。
众踥蹀而日进兮，美超远而逾迈。
农夫辍耕而容与兮，恐田野之芜秽。
事緜緜而多私兮，窃悼後之危败。
世雷同而炫曜兮，何毁誉之昧昧！
今修饰而窥镜兮，後尚可以竄藏。
愿寄言夫流星兮，羌倏忽而难当。
卒壅蔽此浮云，下暗漠而无光。
尧舜皆有所举任兮，故高枕而自适。
谅无怨于天下兮，心焉取此怵惕？
乘骐骥之浏浏兮，驭安用夫强策？
谅城郭之不足恃兮，虽重介之何益？
邅翼翼而无终兮，忳惛惛而愁约。
生天地之若过兮，功不成而无嶜。
原沉滞而不见兮，尚欲布名乎天下。
然潢洋而不遇兮，直怐愗而自苦。
莽洋洋而无极兮，忽翱翔之焉薄？
国有骥而不知乘兮，焉皇皇而更索？
宁戚讴于车下兮，桓公闻而知之。
无伯乐之相善兮，今谁使乎誉之？
罔流涕以聊虑兮，惟著意而得之。
纷纯纯之愿忠兮，妒被离而鄣之。
原赐不肖之躯而别离兮，放游志乎云中。
乘精气之抟抟兮，骛诸神之湛湛。
骖白霓之習習兮，历群灵之丰丰。
左硃雀之茇茇兮，右苍龙之躣躣。
属雷师之阗阗兮，通飞廉之衙衙。
前轻辌之锵锵兮，后辎乘之从从。
载云旗之委蛇兮，扈屯骑之容容。
计专专之不可化兮，原遂推而为臧。
赖皇天之厚德兮，还及君之无恙！",https://so.gushiwen.org/shiwenv_2710bc74dab6.aspx
487,"春欲尽，日迟迟，牡丹时。罗幌卷，翠帘垂。彩笺书，红粉泪，两心知。
人不在，燕空归，负佳期。香烬落，枕函欹。月分明，花淡薄，惹相思。",https://so.gushiwen.org/shiwenv_12296c59d5d6.aspx
488,"药名招婺源马荀仲游雨岩。马善医。
山路风来草木香。雨余凉意到胡床。泉石膏肓吾已甚，多病，提防风月费篇章。
孤负寻常山简醉，独自，故应知子草玄忙。湖海早知身汗漫，谁伴？只甘松竹共凄凉。",https://so.gushiwen.org/shiwenv_910fe6c063d6.aspx
489,"梅落繁枝千万片，犹自多情，学雪随风转。昨夜笙歌容易散，酒醒添得愁无限。
楼上春山寒四面，过尽征鸿，暮景烟深浅。一晌凭栏人不见，鲛绡掩泪思量遍。",https://so.gushiwen.org/shiwenv_0b495c39987f.aspx
490,"彼采葛兮，一日不见，如三月兮！
彼采萧兮，一日不见，如三秋兮！
彼采艾兮！一日不见，如三岁兮！",https://so.gushiwen.org/shiwenv_bec4205dd233.aspx
491,"春情只到梨花薄，片片催零落。夕阳何事近黄昏，不道人间犹有未招魂。
银笺别梦当时句，密绾同心苣。为伊判作梦中人，索向画图清夜唤真真。",https://so.gushiwen.org/shiwenv_54b9fc077dcb.aspx
492,"绵绵瓜瓞。民之初生，自土沮漆。古公亶父，陶复陶冗，未有家室。
古公亶父，来朝走马。率西水浒，至于岐下。爰及姜女，聿来胥宇。
周原膴々，堇荼如饴。爰始爰谋，爰契我龟，曰止曰时，筑室于兹。
乃慰乃止，乃左乃右，乃疆乃理，乃宣乃亩。自西徂东，周爰执事。
乃召司空，乃召司徒，俾立室家。其绳则直，缩版以载，作庙翼翼。
捄之陾，度之薨薨，筑之登登，削屡冯冯。百堵皆兴，鼛鼓弗胜。
乃立皋门，皋门有伉。乃立应门，应门将将。乃立冢土，戎丑攸行。
肆不殄厥愠，亦不陨厥问。柞棫拔矣，行道兑矣。混夷駾矣，维其喙矣！
虞芮质厥成，文王蹶厥生。予曰有疏附，予曰有先后。予曰有奔奏，予曰有御侮！",https://so.gushiwen.org/shiwenv_1a37c047edd6.aspx
493,"麦秀渐渐兮，禾黍油油。
彼狡童兮，不与我好兮。",https://so.gushiwen.org/shiwenv_0820a90caa71.aspx
494,"胡人吹笛戍楼间，楼上萧条海月闲。
借问落梅凡几曲，从风一夜满关山。",https://so.gushiwen.org/shiwenv_4339d26e059b.aspx
495,"有女同车，颜如舜华。将翱将翔，佩玉琼琚。彼美孟姜，洵美且都。
有女同行，颜如舜英。将翱将翔，佩玉将将。彼美孟姜，德音不忘。",https://so.gushiwen.org/shiwenv_105d08a95e7d.aspx
496,"柴门寂寂黍饭馨，山家烟火春雨晴。
庭花蒙蒙水泠泠，小儿啼索树上莺。",https://so.gushiwen.org/shiwenv_00aa4d7e0463.aspx
497,"洛城一别四千里，胡骑长驱五六年。
草木变衰行剑外，兵戈阻绝老江边。
思家步月清宵立，忆弟看云白日眠。
闻道河阳近乘胜，司徒急为破幽燕。",https://so.gushiwen.org/shiwenv_2c5ca34adfcf.aspx
498,"步出城东门，遥望江南路。
前日风雪中，故人从此去。
我欲渡河水，河水深无梁。
愿为双黄鹄，高飞还故乡。",https://so.gushiwen.org/shiwenv_cb2af6b9bbbf.aspx
499,"去者日以疏，来者日以亲。
出郭门直视，但见丘与坟。
古墓犁为田，松柏摧为薪。
白杨多悲风，萧萧愁杀人。
思还故里闾，欲归道无因。",https://so.gushiwen.org/shiwenv_566eb225e53e.aspx
500,"辞宗盛荆梦，登歌美凫绎。
徒收杞梓饶，曾非羽人宅。
罗景蔼云扃，沾光扈龙策。
御风亲列涂，乘山穷禹迹。
含啸对雾岑，延萝倚峰壁。
青冥摇烟树，穹跨负天石。
霜崖灭土膏，金涧测泉脉。
旋渊抱星汉，乳窦通海碧。
谷馆驾鸿人，岩栖咀丹客。
殊物藏珍怪，奇心隐仙籍。
高世伏音华，绵古遁精魄。
萧瑟生哀听，参差远惊觌。
惭无献赋才，洗污奉毫帛。",https://so.gushiwen.org/shiwenv_9c56557e284b.aspx
501,"君家全盛日，台鼎何陆离！
斩鳌翼娲皇，炼石补天维。
一回日月顾，三入凤凰池。
失势青门傍，种瓜复几时？
犹会众宾客，三千光路岐。
皇恩雪愤懑，松柏含荣滋。
我非东床人，令姊忝齐眉。
浪迹未出世，空名动京师。
适遭云罗解，翻谪夜郎悲。
拙妻莫邪剑，及此二龙随。
惭君湍波苦，千里远从之。
白帝晓猿断，黄牛过客迟。
遥瞻明月峡，西去益相思。",https://so.gushiwen.org/shiwenv_a3ea5d690b51.aspx
502,"天门开，詄荡荡，穆并骋，以临飨。
光夜烛，德信著，灵浸鸿，长生豫。
太朱涂广，夷石为堂，饰玉梢以舞歌，体招摇若永望。
星留俞，塞陨光，照紫幄，珠烦黄。
幡比翅回集，贰双飞常羊。
月穆穆以金波，日华耀以宣明。
假清风轧忽，激长至重觞。
神裴回若留放，殣冀亲以肆章。
函蒙祉福常若期，寂谬上天知厥时。
泛泛滇滇从高斿，殷勤此路胪所求。
佻正嘉古弘以昌，休嘉砰隐溢四方。
专精厉意逝九阂，纷云六幕浮大海。",https://so.gushiwen.org/shiwenv_161c4637caa5.aspx
503,"桂树丛生兮山之幽，偃蹇连蜷兮枝相缭。
山气巄嵷兮石嵯峨，溪谷崭岩兮水曾波。
猿狖群啸兮虎豹嗥，攀援桂枝兮聊淹留。
王孙游兮不归，春草生兮萋萋。
岁暮兮不自聊，蟪蛄鸣兮啾啾。
坱兮轧，山曲岪，心淹留兮恫慌忽。
罔兮沕，憭兮栗，虎豹穴。
丛薄深林兮，人上栗。
嵚岑碕礒兮，碅磳磈硊；
树轮相纠兮，林木茷骫。
青莎杂树兮，薠草靃靡；
白鹿麏麚兮，或腾或倚。
状貌崟崟兮峨峨，凄凄兮漇漇。
猕猴兮熊罴，慕类兮以悲；
攀援桂枝兮聊淹留。
虎豹斗兮熊罴咆，禽兽骇兮亡其曹。
王孙兮归来，山中兮不可以久留。",https://so.gushiwen.org/shiwenv_6cd1b64b2d68.aspx
504,"北阙圣人歌太康，南冠君子窜遐荒。
汉酺闻奏钧天乐，愿得风吹到夜郎。",https://so.gushiwen.org/shiwenv_2e40c626fc00.aspx
505,"闲梦远，南国正芳春。船上管弦江面渌，满城飞絮辊轻尘。忙杀看花人！
闲梦远，南国正清秋。千里江山寒色远，芦花深处泊孤舟，笛在月明楼。",https://so.gushiwen.org/shiwenv_a1482ccb71be.aspx
506,"古木阴中系短篷，杖藜扶我过桥东。
沾衣欲湿杏花雨，吹面不寒杨柳风。",https://so.gushiwen.org/shiwenv_f20c6e290a03.aspx
507,"流莺漂荡复参差，度陌临流不自持。
巧啭岂能无本意？良辰未必有佳期。
风朝露夜阴晴里，万户千门开闭时。
曾苦伤春不忍听，凤城何处有花枝。",https://so.gushiwen.org/shiwenv_5c6a6e4c7cb2.aspx
508,"不向长安路上行。却教山寺厌逢迎。味无味处求吾乐，材不材间过此生。
宁作我，岂其卿。人间走遍却归耕。一松一竹真朋友，山鸟山花好弟兄。",https://so.gushiwen.org/shiwenv_f6cc98463871.aspx
509,"秋后亭皋木叶稀，霜前关塞雁南归。晓云散去山腰瘦，宿雨来时水面肥。
吾老矣，久忘机，沙鸥相对不惊飞。柳溪父老应怜我，荒却溪南旧钓矶。",https://so.gushiwen.org/shiwenv_6d2589515328.aspx
510,"元和十年，予左迁九江郡司马。明年秋，送客湓浦口，闻舟中夜弹琵琶者，听其音，铮铮然有京都声。问其人，本长安倡女，尝学琵琶于穆、曹二善才，年长色衰，委身为贾人妇。遂命酒，使快弹数曲。曲罢悯然，自叙少小时欢乐事，今漂沦憔悴，转徙于江湖间。予出官二年，恬然自安，感斯人言，是夕始觉有迁谪意。因为长句，歌以赠之，凡六百一十六言，命曰《琵琶行》。
浔阳江头夜送客，枫叶荻花秋瑟瑟。
主人下马客在船，举酒欲饮无管弦。
醉不成欢惨将别，别时茫茫江浸月。
忽闻水上琵琶声，主人忘归客不发。
寻声暗问弹者谁？琵琶声停欲语迟。
移船相近邀相见，添酒回灯重开宴。
千呼万唤始出来，犹抱琵琶半遮面。
转轴拨弦三两声，未成曲调先有情。
弦弦掩抑声声思，似诉平生不得志。（不得志 一作：不得意）
低眉信手续续弹，说尽心中无限事。
轻拢慢捻抹复挑，初为《霓裳》后《六幺》（六幺 一作：绿腰）。
大弦嘈嘈如急雨，小弦切切如私语。
嘈嘈切切错杂弹，大珠小珠落玉盘。
间关莺语花底滑，幽咽泉流冰下难。
冰泉冷涩弦凝绝，凝绝不通声暂歇。
别有幽愁暗恨生，此时无声胜有声。
银瓶乍破水浆迸，铁骑突出刀枪鸣。
曲终收拨当心画，四弦一声如裂帛。
东船西舫悄无言，唯见江心秋月白。
沉吟放拨插弦中，整顿衣裳起敛容。
自言本是京城女，家在虾蟆陵下住。
十三学得琵琶成，名属教坊第一部。
曲罢曾教善才服，妆成每被秋娘妒。
五陵年少争缠头，一曲红绡不知数。
钿头银篦击节碎，血色罗裙翻酒污。
今年欢笑复明年，秋月春风等闲度。
弟走从军阿姨死，暮去朝来颜色故。
门前冷落鞍马稀，老大嫁作商人妇。
商人重利轻别离，前月浮梁买茶去。
去来江口守空船，绕船月明江水寒。
夜深忽梦少年事，梦啼妆泪红阑干。
我闻琵琶已叹息，又闻此语重唧唧。
同是天涯沦落人，相逢何必曾相识！
我从去年辞帝京，谪居卧病浔阳城。
浔阳地僻无音乐，终岁不闻丝竹声。
住近湓江地低湿，黄芦苦竹绕宅生。
其间旦暮闻何物？杜鹃啼血猿哀鸣。
春江花朝秋月夜，往往取酒还独倾。
岂无山歌与村笛？呕哑嘲哳难为听。
今夜闻君琵琶语，如听仙乐耳暂明。
莫辞更坐弹一曲，为君翻作《琵琶行》。
感我此言良久立，却坐促弦弦转急。
凄凄不似向前声，满座重闻皆掩泣。
座中泣下谁最多？江州司马青衫湿。",https://so.gushiwen.org/shiwenv_0581b0ba8bb4.aspx
511,"清时有味是无能，闲爱孤云静爱僧。
欲把一麾江海去，乐游原上望昭陵。",https://so.gushiwen.org/shiwenv_35d8561345a9.aspx
512,"燕子来时新社，梨花落后清明。池上碧苔三四点，叶底黄鹂一两声。日长飞絮轻。
巧笑东邻女伴，采桑径里逢迎。疑怪昨宵春梦好，元是今朝斗草赢。笑从双脸生。",https://so.gushiwen.org/shiwenv_fc2335c98c2b.aspx
513,"旅馆寒灯独不眠，客心何事转凄然。
故乡今夜思千里，霜鬓明朝又一年。",https://so.gushiwen.org/shiwenv_a34c2028f203.aspx
514,"年去年来白发新，匆匆马上又逢春。
关河底事空留客？岁月无情不贷人。
一寸丹心图报国，两行清泪为思亲。
孤怀激烈难消遣，漫把金盘簇五辛。",https://so.gushiwen.org/shiwenv_ae6e8b720152.aspx
515,"春夜阑，春恨切，花外子规啼月。人不见，梦难凭，红纱一点灯。
偏怨别，是芳节，庭下丁香千结。宵雾散，晓霞晖，梁间双燕飞。",https://so.gushiwen.org/shiwenv_403f9d7a471f.aspx
516,"林中空寂舍，阶下终南山。
高卧一床上，回看六合间。
浮云几处灭，飞鸟何时还。
问义天人接，无心世界闲。
谁知大隐者，兄弟自追攀。",https://so.gushiwen.org/shiwenv_a6480b5b533f.aspx
517,"游人杜陵北，送客汉川东。
无论去与住，俱是一飘蓬。
秋鬓含霜白，衰颜倚酒红。
别有相思处，啼鸟杂夜风。",https://so.gushiwen.org/shiwenv_f9a4a3fa6796.aspx
518,"双鹅飞洛阳，五马渡江徼。
何意上东门，胡雏更长啸。
中原走豺虎，烈火焚宗庙。
太白昼经天，颓阳掩馀照。
王城皆荡覆，世路成奔峭。
四海望长安，颦眉寡西笑。
苍生疑落叶，白骨空相吊。
连兵似雪山，破敌谁能料？
我垂北溟翼，且学南山豹。
崔子贤主人，欢娱每相召。
胡床紫玉笛，却坐青云叫。
杨花满州城，置酒同临眺。
忽思剡溪去，水石远清妙。
雪尽天地明，风开湖山貌。
闷为洛生咏，醉发吴越调。
赤霞动金光，日足森海峤。
独散万古意，闲垂一溪钓。
猿近天上啼，人移月边棹。
无以墨绶苦，来求丹砂要。
华发长折腰，将贻陶公诮。",https://so.gushiwen.org/shiwenv_0d19862e80a1.aspx
519,"我车既攻，我马既同。四牡庞庞，驾言徂东。
田车既好，田牡孔阜。东有甫草，驾言行狩。
之子于苗，选徒嚣嚣。建旐设旄，搏兽于敖。
驾彼四牡，四牡奕奕。赤芾金舄，会同有绎。
决拾既佽，弓矢既调。射夫既同，助我举柴。
四黄既驾，两骖不猗。不失其驰，舍矢如破。
萧萧马鸣，悠悠旆旌。徒御不惊，大庖不盈。
之子于征，有闻无声。允矣君子，展也大成。",https://so.gushiwen.org/shiwenv_3c13a04420f3.aspx
520,"一尺深红胜曲尘，天生旧物不如新。
合欢桃核终堪恨，里许元来别有人。
井底点灯深烛伊，共郎长行莫围棋。
玲珑骰子安红豆，入骨相思知不知。",https://so.gushiwen.org/shiwenv_a2b349dd32e8.aspx
521,"岂曰无衣？七兮。不如子之衣，安且吉兮。
岂曰无衣？六兮。不如子之衣，安且燠兮。",https://so.gushiwen.org/shiwenv_ab10f29a0d36.aspx
522,"匪风发兮，匪车偈兮。顾瞻周道，中心怛兮。
匪风飘兮，匪车嘌兮。顾瞻周道，中心吊兮。
谁能亨鱼？溉之釜鬵。谁将西归？怀之好音。",https://so.gushiwen.org/shiwenv_ba56a6994882.aspx
523,"越王勾践破吴归，义士还乡尽锦衣。
宫女如花满春殿，只今惟有鹧鸪飞。",https://so.gushiwen.org/shiwenv_bca625cc448c.aspx
524,"楚水清若空，遥将碧海通。
人分千里外，兴在一杯中。
谷鸟吟晴日，江猿啸晚风。
平生不下泪，于此泣无穷。",https://so.gushiwen.org/shiwenv_abc1aa91e12a.aspx
525,"永夜抛人何处去？绝来音。香阁掩，眉敛，月将沉。
争忍不相寻？怨孤衾。换我心，为你心，始知相忆深。",https://so.gushiwen.org/shiwenv_cda0e25b4442.aspx
526,"凉叶萧萧散雨声，虚堂淅淅掩霜清。
黄华自与西风约，白发先从远客生。
吟似候虫秋更苦，梦和寒鹊夜频惊。
何时石岭关山路，一望家山眼暂明？",https://so.gushiwen.org/shiwenv_b1348b9cef01.aspx
527,"西楼遗迹尚豪雄，锦绣笙萧在半空。
万里因循成久客，一年容易又秋风。
烛光低映珠鞴丽，酒晕徐添玉颊红。
归路迎凉更堪爱，摩诃池上月方中。",https://so.gushiwen.org/shiwenv_29c6faf9a402.aspx
528,凭绣槛，解罗帷。未得君书，断肠潇湘春雁飞。不知征马几时归？海棠花谢也，雨霏霏。,https://so.gushiwen.org/shiwenv_df299cdcee7c.aspx
529,"鸾扇斜分凤幄开，星桥横过鹊飞回。
争将世上无期别，换得年年一度来。",https://so.gushiwen.org/shiwenv_7c2f04422538.aspx
530,"峭壁连崆峒，攒峰叠翠微。
鸟声堪驻马，林色可忘机。
怪石时侵径，轻萝乍拂衣。
路长愁作客，年老更思归。
且悦岩峦胜，宁嗟意绪违。
山行应未尽，谁与玩芳菲？",https://so.gushiwen.org/shiwenv_bd44b8f3604d.aspx
531,"朝来临镜台，妆罢暂裴回。
千金始一笑，一召讵能来。",https://so.gushiwen.org/shiwenv_a26794930890.aspx
532,"愁脉脉，目断江南江北。烟树重重芳信隔，小楼山几尺。
细草孤云斜日，一向弄晴天色。帘外落花飞不得，东风无气力。",https://so.gushiwen.org/shiwenv_4f602ec5386b.aspx
533,"秋风萧萧愁杀人，出亦愁，入亦愁。
座中何人，谁不怀忧。
令我白头。
胡地多飚风，树木何修修。
离家日趋远，衣带日趋缓。
心思不能言，肠中车轮转。",https://so.gushiwen.org/shiwenv_db1436a0175e.aspx
534,"信彼南山，维禹甸之。畇畇原隰，曾孙田之。我疆我理，南东其亩。
上天同云。雨雪雰雰，益之以霡霂。既优既渥，既沾既足。生我百谷。
疆埸翼翼，黍稷彧彧。曾孙之穑，以为酒食。畀我尸宾，寿考万年。
中田有庐，疆埸有瓜。是剥是菹，献之皇祖。曾孙寿考，受天之祜。
祭以清酒，从以骍牡，享于祖考。执其鸾刀，以启其毛，取其血膋。
是烝是享，苾苾芬芬。祀事孔明，先祖是皇。报以介福。万寿无疆。",https://so.gushiwen.org/shiwenv_6c0808d66627.aspx
535,"风头才北忽成南，转眼黄田到谢潭。
仿佛一峰船外影，褰帏急看紫巉岩。",https://so.gushiwen.org/shiwenv_9f34838d5cbd.aspx
536,"偶检丛纸中，得花瓣一包，纸背细书辛幼安“更能消几番风雨”一阕，乃是京师悯忠寺海棠花，戊辰暮春所戏为也，泫然得句。
人天无据，被侬留得香魂住。如梦如烟，枝上花开又十年！
十年千里，风痕雨点斓斑里。莫怪怜他，身世依然是落花。",https://so.gushiwen.org/shiwenv_64cc93b81c51.aspx
537,"自从别欢后，叹音不绝响。
黄檗向春生，苦心随日长。",https://so.gushiwen.org/shiwenv_0a4e835673b6.aspx
538,"复楚情何极，亡秦气未平。
雄风清角劲，落日大旗明。
缟素酬家国，戈船决死生！
胡笳千古恨，一片月临城。
战苦难酬国，仇深敢忆家？
一身存汉腊，满目渺胡沙。
落月翻旗影，清霜冷剑花。
六军浑散尽，半夜起悲笳。
一旅同仇谊，三秋故主怀。
将星沉左辅，卿月隐中台。
东阁尘宾幕，西征愧赋才。
月明笳鼓切，今夜为谁哀。",https://so.gushiwen.org/shiwenv_b30859eabc54.aspx
539,"江北秋阴一半开，晚云含雨却低回。
青山缭绕疑无路，忽见千帆隐映来。",https://so.gushiwen.org/shiwenv_3da7fd973e65.aspx
540,孤村落日残霞，轻烟老树寒鸦，一点飞鸿影下。青山绿水，白草红叶黄花。,https://so.gushiwen.org/shiwenv_e880525df22e.aspx
541,"春残何事苦思乡，病里梳头恨最长。
梁燕语多终日在，蔷薇风细一帘香。",https://so.gushiwen.org/shiwenv_f55387f993de.aspx
542,初八月，半镜上青霄。斜倚画阑娇不语，暗移梅影过红桥，裙带北风飘。,https://so.gushiwen.org/shiwenv_c8f425faf668.aspx
543,"早秋惊落叶，飘零似客心。
翻飞未肯下，犹言惜故林。",https://so.gushiwen.org/shiwenv_919a7e420db8.aspx
544,"荷叶罗裙一色裁，芙蓉向脸两边开。
乱入池中看不见，闻歌始觉有人来。",https://so.gushiwen.org/shiwenv_c953220f9f52.aspx
545,"燕燕于飞，差池其羽。之子于归，远送于野。瞻望弗及，泣涕如雨。
燕燕于飞，颉之颃之。之子于归，远于将之。瞻望弗及，伫立以泣。
燕燕于飞，下上其音。之子于归，远送于南。瞻望弗及，实劳我心。
仲氏任只，其心塞渊。终温且惠，淑慎其身。先君之思，以勖寡人。",https://so.gushiwen.org/shiwenv_8fd09b9d7295.aspx
546,"大江流日夜，客心悲未央。
徒念关山近，终知返路长。
秋河曙耿耿，寒渚夜苍苍。
引领见京室，宫雉正相望。
金波丽鳷鹊，玉绳低建章。
驱车鼎门外，思见昭丘阳。
驰晖不可接，何况隔两乡？
风云有鸟路，江汉限无梁。
常恐鹰隼击，时菊委严霜。
寄言罻罗者，寥廓已高翔。",https://so.gushiwen.org/shiwenv_389169785115.aspx
547,"突骑连营鸟不飞，北风浩浩发阴机。
三秦形胜无今古，千里传闻果是非；
偃蹇鲸鲵人海涸，分明蛇犬铁山围。
穷途老阮无奇策，空望岐阳泪满衣。
百二关河草不横，十年戎马暗秦京。
岐阳西望无来信，陇水东流闻哭声；
野蔓有情萦战骨，残阳何意照空城！
从谁细向苍苍问，争遣蚩尤作五兵？
眈眈九虎护秦关，懦楚孱齐机上看。
禹贡土田推陆海，汉家封徼尽天山。
北风猎猎悲笳发，渭水潇潇战骨寒。
三十六峰长剑在，倚天仙掌惜空闲。",https://so.gushiwen.org/shiwenv_26ffb6d2bc68.aspx
548,"俟我于著乎而，充耳以素乎而，尚之以琼华乎而。
俟我于庭乎而，充耳以青乎而，尚之以琼莹乎而。
俟我于堂乎而，充耳以黄乎而，尚之以琼英乎而。",https://so.gushiwen.org/shiwenv_96a90bd889b6.aspx
549,"台城六代竞豪华，结绮临春事最奢。
万户千门成野草，只缘一曲后庭花。",https://so.gushiwen.org/shiwenv_a0e4cb81736e.aspx
550,"萋兮斐兮，成是贝锦。彼谮人者，亦已大甚！
哆兮侈兮，成是南箕。彼谮人者，谁适与谋。
缉缉翩翩，谋欲谮人。慎尔言也，谓尔不信。
捷捷幡幡，谋欲谮言。岂不尔受？既其女迁。
骄人好好，劳人草草。苍天苍天，视彼骄人，矜此劳人。
彼谮人者，谁适与谋？取彼谮人，投畀豺虎。豺虎不食，投畀有北。有北不受，投畀有昊！
杨园之道，猗于亩丘。寺人孟子，作为此诗。凡百君子，敬而听之。",https://so.gushiwen.org/shiwenv_8a646375ddc5.aspx
551,"细雨湿流光，芳草年年与恨长。烟锁凤楼无限事，茫茫。鸾镜鸳衾两断肠。
魂梦任悠扬，睡起杨花满绣床。薄悻不来门半掩，斜阳。负你残春泪几行。",https://so.gushiwen.org/shiwenv_2458663e6b8a.aspx
552,"世间荣落重逡巡，我独丘园坐四春。
纵使有花兼有月，可堪无酒又无人。
青袍似草年年定，白发如丝日日新。
欲逐风波千万里，未知何路到龙津。",https://so.gushiwen.org/shiwenv_bec548aaccfd.aspx
553,"迟日江山丽，春风花草香。
泥融飞燕子，沙暖睡鸳鸯。
江碧鸟逾白，山青花欲燃。
今春看又过，何日是归年。",https://so.gushiwen.org/shiwenv_03b34d6fdc1b.aspx
554,"新叶初冉冉，初蕊新霏霏。
逢君后园讌，相随巧笑归。
亲劳君玉指，摘以赠南威。
用持插云髻，翡翠比光辉。
日暮长零落，君恩不可追。",https://so.gushiwen.org/shiwenv_90acf5d0c842.aspx
555,"碧山锦树明秋霁。路转陡，疑无地。忽有人家临曲水，竹篱茅舍，酒旗沙岸，一簇成村市。
凄凉只恐乡心起。凤楼远、回头谩凝睇。何处今宵孤馆里，一声征雁，半窗残月，总是离人泪。",https://so.gushiwen.org/shiwenv_6287ddd99a71.aspx
556,"泛彼柏舟，亦泛其流。耿耿不寐，如有隐忧。微我无酒，以敖以游。
我心匪鉴，不可以茹。亦有兄弟，不可以据。薄言往愬，逢彼之怒。
我心匪石，不可转也。我心匪席，不可卷也。威仪棣棣，不可选也。
忧心悄悄，愠于群小。觏闵既多，受侮不少。静言思之，寤辟有摽。
日居月诸，胡迭而微？心之忧矣，如匪浣衣。静言思之，不能奋飞。",https://so.gushiwen.org/shiwenv_5b2100b91c1c.aspx
557,"秋夜香闺思寂寥，漏迢迢。鸳帷罗幌麝烟销，烛光摇。
正忆玉郎游荡去，无寻处。更闻帘外雨潇潇，滴芭蕉。",https://so.gushiwen.org/shiwenv_28f7144715bd.aspx
558,"浮云在空碧，来往议阴晴。
荷雨洒衣湿，蘋风吹袖清。
鹊声喧日出，鸥性狎波平。
山色不言语，唤醒三日酲。",https://so.gushiwen.org/shiwenv_a04406a3a4f9.aspx
559,"汉水方城带百蛮，四邻谁道乱周班。
如何一梦高唐雨，自此无心入武关。",https://so.gushiwen.org/shiwenv_91864717c8ff.aspx
560,"异国非所志，烦劳殊清闲。
惊涛千万里，无乃见钟山。",https://so.gushiwen.org/shiwenv_854822fcbe3b.aspx
561,"红叶醉秋色，碧溪弹夜弦。
佳期不可再，风雨杳如年。",https://so.gushiwen.org/shiwenv_019a051fa6ba.aspx
562,"入春才七日，离家已二年。
人归落雁后，思发在花前。",https://so.gushiwen.org/shiwenv_29252ac44d0f.aspx
563,"谁家宅第成还破，何处亲宾哭复歌？
昨日屋头堪炙手，今朝门外好张罗。
北邙未省留闲地，东海何曾有顶波。
莫笑贱贫夸富贵，共成枯骨两何如？",https://so.gushiwen.org/shiwenv_de416700bfc8.aspx
564,"采莲归，绿水芙蓉衣。
秋风起浪凫雁飞。
桂棹兰桡下长浦，罗裙玉腕轻摇橹。
叶屿花潭极望平，江讴越吹相思苦。
相思苦，佳期不可驻。
塞外征夫犹未还，江南采莲今已暮。
今已暮，采莲花。
渠今那必尽娼家。
官道城南把桑叶，何如江上采莲花。
莲花复莲花，花叶何稠叠。
叶翠本羞眉，花红强如颊。
佳人不在兹，怅望别离时。
牵花怜共蒂，折藕爱连丝。
故情无处所，新物从华滋。
不惜西津交佩解，还羞北海雁书迟。
采莲歌有节，采莲夜未歇。
正逢浩荡江上风，又值徘徊江上月。
徘徊莲浦夜相逢，吴姬越女何丰茸！
共问寒江千里外，征客关山路几重？",https://so.gushiwen.org/shiwenv_13b48374f039.aspx
565,"千秋佳节名空在，承露丝囊世已无。
唯有紫苔偏称意，年年因雨上金铺。",https://so.gushiwen.org/shiwenv_2a4861be772b.aspx
566,"高高亭子郡城西，直上千尺与云齐。
盘崖缘壁试攀跻，群山向下飞鸟低。
使君五马天半嘶，丝绳玉壶为君提。
坐来一望无端倪，红花绿柳莺乱啼，千家万井连回溪。
酒行未醉闻暮鸡，点笔操纸为君题。
为君题，惜解携。草萋萋，没马蹄。",https://so.gushiwen.org/shiwenv_fa7f2340c62c.aspx
567,"雨余溪水掠堤平，闲看村童谢晚晴。
竹马踉蹡冲淖去，纸鸢跋扈挟风鸣。
三冬暂就儒生学，千耦还从父老耕。
识字粗堪供赋役，不须辛苦慕公卿。",https://so.gushiwen.org/shiwenv_cde41ad07241.aspx
568,"我来竟何事，高卧沙丘城。
城边有古树，日夕连秋声。
鲁酒不可醉，齐歌空复情。
思君若汶水，浩荡寄南征。",https://so.gushiwen.org/shiwenv_3e6629e8845c.aspx
569,"海燕参差沟水流，同君身世属离忧。
相携花下非秦赘，对泣春天类楚囚。
碧草暗侵穿苑路，珠帘不卷枕江楼。
莫惊五胜埋香骨，地下伤春亦白头。",https://so.gushiwen.org/shiwenv_740cef8b5937.aspx
570,"雪下桂花稀，啼乌被弹归。
关水乘驴影，秦风帽带垂。
入乡诚可重，无印自堪悲。
卿卿忍相问，镜中双泪姿。",https://so.gushiwen.org/shiwenv_1523ffab2374.aspx
571,"玉溆花争发，金塘水乱流。
相逢畏相失，并著木兰舟。",https://so.gushiwen.org/shiwenv_7114c5f9258f.aspx
572,"飘飘江风起，萧飒海树秋。
登舻美清夜，挂席移轻舟。
月随碧山转，水合青天流。
杳如星河上，但觉云林幽。
归路方浩浩，徂川去悠悠。
徒悲蕙草歇，复听菱歌愁。
岸曲迷后浦，沙明瞰前洲。
怀君不可见，望远增离忧。",https://so.gushiwen.org/shiwenv_c454907c48ae.aspx
573,"南内墙东御路旁，预知春色柳丝黄。
杏花未肯无情思，何是情人最断肠。",https://so.gushiwen.org/shiwenv_a2d1d1f0cc13.aspx
574,"旧谷既没，新谷未登，颇为老农，而值年灾，日月尚悠，为患未已。登岁之功，既不可希，朝夕所资，烟火裁通。旬日已来，始念饥乏，岁云夕矣，慨然永怀，今我不述，后生何闻哉！
弱年逢家乏，老至更长饥。
菽麦实所羡，孰敢慕甘肥。
惄如亚九饭，当暑厌寒衣。
岁月将欲暮，如何辛苦悲。
常善粥者心，深念蒙袂非。
嗟来何足吝，徒没空自遗。
斯滥岂攸志，固穷夙所归。
馁也已矣夫，在昔余多师。",https://so.gushiwen.org/shiwenv_3bbd31440224.aspx
575,"葛之覃兮，施于中谷，维叶萋萋。黄鸟于飞，集于灌木，其鸣喈喈。
葛之覃兮，施于中谷，维叶莫莫。是刈是濩，为絺为綌，服之无斁。
言告师氏，言告言归。薄污我私，薄浣我衣。害浣害否？归宁父母。",https://so.gushiwen.org/shiwenv_db8add908cdb.aspx
576,"楼头桃李疏，池上芙蓉落。
织锦犹未成，蛩声入罗幕。",https://so.gushiwen.org/shiwenv_ed601ef8e091.aspx
577,"暮雨萧萧江上村，绿林豪客夜知闻。
他时不用逃名姓，世上如今半是君。",https://so.gushiwen.org/shiwenv_346e2dec0c81.aspx
578,"辇路江枫暗，宫庭野草春。
伤心庾开府，老作北朝臣。",https://so.gushiwen.org/shiwenv_59cb87927138.aspx
579,"玉关道路远，金陵信使疏。
独下千行泪，开君万里书。",https://so.gushiwen.org/shiwenv_5304d5173010.aspx
580,"江上被花恼不彻，无处告诉只颠狂。
走觅南邻爱酒伴，经旬出饮独空床。
稠花乱蕊畏江滨，行步欹危实怕春。(畏 一作：裹）
诗酒尚堪驱使在，未须料理白头人。
江深竹静两三家，多事红花映白花。
报答春光知有处，应须美酒送生涯。
东望少城花满烟，百花高楼更可怜。
谁能载酒开金盏，唤取佳人舞绣筵。
黄师塔前江水东，春光懒困倚微风。
桃花一簇开无主，可爱深红爱浅红？
黄四娘家花满蹊，千朵万朵压枝低。
留连戏蝶时时舞，自在娇莺恰恰啼。
不是爱花即欲死，只恐花尽老相催。
繁枝容易纷纷落，嫩蕊商量细细开。",https://so.gushiwen.org/shiwenv_7da5934a6616.aspx
581,"扬之水，白石凿凿。素衣朱襮，从子于沃。既见君子，云何不乐？
扬之水，白石皓皓。素衣朱绣，从子于鹄。既见君子，云何其忧？
扬之水，白石粼粼。我闻有命，不敢以告人。",https://so.gushiwen.org/shiwenv_257979940cfb.aspx
582,"栖鸦流水点秋光，爱此萧疏树几行。
不与行人绾离别，赋成谢女雪飞香。",https://so.gushiwen.org/shiwenv_19b70e3ac0f6.aspx
583,"峨峨东岳高，秀极冲青天。
岩中间虚宇，寂寞幽以玄。
非工复非匠，云构发自然。
器象尔何物？遂令我屡迁。
逝将宅斯宇，可以尽天年。",https://so.gushiwen.org/shiwenv_740953a34eae.aspx
584,"故园渺何处，归思方悠哉。
淮南秋雨夜，高斋闻雁来。",https://so.gushiwen.org/shiwenv_3b2fa20e2ac3.aspx
585,"半踏长裾宛约行，晚帘疏处见分明，此时堪恨昧平生。
早是销魂残烛影，更愁闻着品弦声，杳无消息若为情。",https://so.gushiwen.org/shiwenv_f92a01841567.aspx
586,"人生无根蒂，飘如陌上尘。
分散逐风转，此已非常身。
落地为兄弟，何必骨肉亲！
得欢当作乐，斗酒聚比邻。
盛年不重来，一日难再晨。
及时当勉励，岁月不待人。",https://so.gushiwen.org/shiwenv_404930bd804c.aspx
587,"水面细风生，菱歌慢慢声。
客亭临小市，灯火夜妆明。",https://so.gushiwen.org/shiwenv_a6f72917fd35.aspx
588,"苦竹岭头秋月辉，苦竹南枝鹧鸪飞。
嫁得燕山胡雁婿，欲衔我向雁门归。
山鸡翟雉来相劝，南禽多被北禽欺。
紫塞严霜如剑戟，苍梧欲巢难背违。
我今誓死不能去，哀鸣惊叫泪沾衣。",https://so.gushiwen.org/shiwenv_d9a0b9bef294.aspx
589,"清明时节雨纷纷，路上行人欲断魂。
借问酒家何处有，牧童遥指杏花村。",https://so.gushiwen.org/shiwenv_d3e3283daac5.aspx
590,"山桃红花满上头，蜀江春水拍山流。
花红易衰似郎意，水流无限似侬愁。",https://so.gushiwen.org/shiwenv_f4cf8026c9cc.aspx
591,"一语天然万古新，豪华落尽见真淳。
南窗白日羲皇上，未害渊明是晋人。",https://so.gushiwen.org/shiwenv_c2c49c0ffa4c.aspx
592,"昔人已乘黄鹤去，此地空余黄鹤楼。
黄鹤一去不复返，白云千载空悠悠。
晴川历历汉阳树，芳草萋萋鹦鹉洲。
日暮乡关何处是？烟波江上使人愁。",https://so.gushiwen.org/shiwenv_b0d3f72465ef.aspx
593,"东都放榜未花开，三十三人走马回。
秦地少年多酿酒，已将春色入关来。",https://so.gushiwen.org/shiwenv_b7c7404ab38d.aspx
594,"十年尘土湖州梦，依旧相逢。眼约心同，空有灵犀一点通。
寻春自恨来何暮，春事成空。懊恼东风，绿尽疏阴落尽红。",https://so.gushiwen.org/shiwenv_2e0dc4518910.aspx
595,"一轮秋影转金波，飞镜又重磨。把酒问姮娥：被白发、欺人奈何？
乘风好去，长空万里，直下看山河。斫去桂婆娑，人道是、清光更多。",https://so.gushiwen.org/shiwenv_9d2a73f5e3bd.aspx
596,"秋风起函谷，劲气动河山。
偃松千岭上，杂雨二陵间。
低云愁广隰，落日惨重关。
此时飘紫气，应验真人还。",https://so.gushiwen.org/shiwenv_74a22be1511b.aspx
597,"汉家三十六将军，东方雷动横阵云。
鸡鸣函谷客如雾，貌同心异不可数。
赤丸夜语飞电光，徼巡司隶眠如羊。
当街一叱百吏走，冯敬胸中函匕首。
凶徒侧耳潜惬心，悍臣破胆皆杜口。
魏王卧内藏兵符，子西掩袂真无辜。
羌胡毂下一朝起，敌国舟中非所拟。
安陵谁辨削砺功，韩国讵明深井里。
绝胭断骨那下补，万金宠赠不如土。",https://so.gushiwen.org/shiwenv_047564fcf36e.aspx
598,"隰桑有阿，其叶有难。既见君子，其乐如何。
隰桑有阿，其叶有沃。既见君子，云何不乐。
隰桑有阿，其叶有幽。既见君子，德音孔胶。
心乎爱矣，遐不谓矣？中心藏之，何日忘之！",https://so.gushiwen.org/shiwenv_ce1086fcba9a.aspx
599,"笙歌放散人归去，独宿红楼。月上云收，一半珠帘挂玉钩。
起来点检经由地，处处新愁，凭仗东流，将取离心过橘洲。",https://so.gushiwen.org/shiwenv_c1b7483aa6d9.aspx
600,"醉来长袖舞鸡鸣，短歌行，壮心惊。西北神州，依旧一新亭。三十六峰长剑在，星斗气，郁峥嵘。
古来豪侠数幽并，鬓星星，竟何成！他日封侯，编简为谁青？一掬钓鱼坛上泪，风浩浩，雨冥冥。",https://so.gushiwen.org/shiwenv_cb667dc88e69.aspx
601,"南山崔崔，雄狐绥绥。鲁道有荡，齐子由归。既曰归止，曷又怀止？
葛屦五两，冠緌双止。鲁道有荡，齐子庸止。既曰庸止，曷又从止？
蓺麻如之何？衡从其亩。取妻如之何？必告父母。既曰告止，曷又鞠止？
析薪如之何？匪斧不克。取妻如之何？匪媒不得。既曰得止，曷又极止？",https://so.gushiwen.org/shiwenv_3c969a3dfc0e.aspx
602,"雪照山城玉指寒，一声羌管怨楼间。江南几度梅花发，人在天涯鬓已斑。
星点点，月团团。倒流河汉入杯盘。翰林风月三千首，寄与吴姬忍泪看。",https://so.gushiwen.org/shiwenv_55cc72cbb763.aspx
603,"雨晴夜合玲珑日，万枝香袅红丝拂。闲梦忆金堂，满庭萱草长。
绣帘垂箓簌，眉黛远山绿。春水渡溪桥，凭栏魂欲销。",https://so.gushiwen.org/shiwenv_1870c30b037f.aspx
604,"蕙草生山北，托身失所依。
植根阴崖侧，夙夜惧危颓。
寒泉浸我根，凄风常徘徊。
三光照八极，独不蒙余晖。
葩叶永雕瘁，凝露不暇晞。
百卉皆含荣，己独失时姿。
比我英芳发，鶗鴂鸣已衰。",https://so.gushiwen.org/shiwenv_ed93732a5e7c.aspx
605,"于以采蘋？南涧之滨。于以采藻？于彼行潦。
于以盛之？维筐及筥。于以湘之？维锜及釜。
于以奠之？宗室牖下。谁其尸之？有齐季女。",https://so.gushiwen.org/shiwenv_0542f2d34e65.aspx
606,"避贤初罢相，乐圣且衔杯。
为问门前客，今朝几个来。",https://so.gushiwen.org/shiwenv_05aee9b453dc.aspx
607,"微意何曾有一毫，空携笔砚奉龙韬。
自蒙半夜传衣后，不羡王祥得佩刀。",https://so.gushiwen.org/shiwenv_2cb47829d03a.aspx
608,"黄梅时节家家雨，青草池塘处处蛙。
有约不来过夜半，闲敲棋子落灯花。",https://so.gushiwen.org/shiwenv_c1537124e930.aspx
609,"客心已百念，孤游重千里。
江暗雨欲来，浪白风初起。",https://so.gushiwen.org/shiwenv_e32deca03d36.aspx
610,"朝发广莫门，暮宿丹水山。
左手弯繁弱，右手挥龙渊。
顾瞻望宫阙，俯仰御飞轩。
据鞍长叹息，泪下如流泉。
系马长松下，发鞍高岳头。
烈烈悲风起，泠泠涧水流。
挥手长相谢，哽咽不能言。
浮云为我结，归鸟为我旋。
去家日已远，安知存与亡？
慷慨穷林中，抱膝独摧藏。
麋鹿游我前，猿猴戏我侧。
资粮既乏尽，薇蕨安可食？
揽辔命徒侣，吟啸绝岩中。
君子道微矣，夫子固有穷。
惟昔李骞期，寄在匈奴庭。
忠信反获罪，汉武不见明。
我欲竟此曲，此曲悲且长。
弃置勿重陈，重陈令心伤！",https://so.gushiwen.org/shiwenv_a76804eee5c9.aspx
611,"封丘作
我本渔樵孟诸野，一生自是悠悠者。
乍可狂歌草泽中，宁堪作吏风尘下？
只言小邑无所为，公门百事皆有期。
拜迎长官心欲碎，鞭挞黎庶令人悲。
归来向家问妻子，举家尽笑今如此。
生事应须南亩田，世情尽付东流水。
梦想旧山安在哉，为衔君命且迟回。
乃知梅福徒为尔，转忆陶潜归去来。（版本一）
封丘县
我本渔樵孟诸野，一生自是悠悠者。
乍可狂歌草泽中，宁堪作吏风尘下？
只言小邑无所为，公门百事皆有期。
拜迎长官心欲破，鞭挞黎庶令人悲。
悲来向家问妻子，举家尽笑今如此。
生事应须南亩田，世情尽付东流水。
梦想旧山安在哉，为衔君命日迟回。
乃知梅福徒为尔，转忆陶潜归去来。（版本二）",https://so.gushiwen.org/shiwenv_8054ab00e835.aspx
612,"城里夕阳城外雪，相将十里异阴晴。
也知造物曾何意，底事人心苦未平。
柏府楼台衔倒影，茅茨松竹泻寒声。
布衾莫谩愁僵卧，积素还多达曙明。",https://so.gushiwen.org/shiwenv_c19522fd74e1.aspx
613,"蓬蒿今日想纷披，冢上秋风又一吹。
妙质不为平世得，微言惟有故人知。
庐山南堕当书案，湓水东来入酒卮。
陈迹可怜随手尽，欲欢无复似当时。",https://so.gushiwen.org/shiwenv_8edc333f20ec.aspx
614,"为范南伯寿。时南伯为张南轩辟宰泸溪，南伯迟迟未行。因作此词以勉之。
掷地刘郎玉斗，挂帆西子扁舟。千古风流今在此，万里功名莫放休。君王三百州。
燕雀岂知鸿鹄，貂蝉元出兜鍪。却笑泸溪如斗大，肯把牛刀试手不？寿君双玉瓯。",https://so.gushiwen.org/shiwenv_6fb2d4a7477a.aspx
615,"沙际春归，绿窗犹唱留春住。问春何处，花落莺无语。
渺渺吟怀，漠漠烟中树。西楼暮，一帘疏雨，梦里寻春去。",https://so.gushiwen.org/shiwenv_a7cb5c99f8f1.aspx
616,"古城莽苍饶荆榛，驱马荒城愁杀人，
魏王宫观尽禾黍，信陵宾客随灰尘。
忆昨雄都旧朝市，轩车照耀歌钟起，
军容带甲三十万，国步连营一千里。
全盛须臾哪可论，高台曲池无复存，
遗墟但见狐狸迹，古地空余草木根。
暮天摇落伤怀抱，抚剑悲歌对秋草，
侠客犹传朱亥名，行人尚识夷门道。
白璧黄金万户侯，宝刀骏马填山丘，
年代凄凉不可问，往来唯见水东流。",https://so.gushiwen.org/shiwenv_733fb55f8b64.aspx
617,"明月何皎皎，照我罗床帏。
忧愁不能寐，揽衣起徘徊。
客行虽云乐，不如早旋归。
出户独彷徨，愁思当告谁！
引领还入房，泪下沾裳衣。",https://so.gushiwen.org/shiwenv_a7e1ebce8d01.aspx
618,"百舌问花花不语，低回似恨横塘雨。
蜂争粉蕊蝶分香，不似垂杨惜金缕。
愿君留得长妖韶，莫逐东风还荡摇。
秦女含颦向烟月，愁红带露空迢迢。",https://so.gushiwen.org/shiwenv_280ae1ecaa33.aspx
619,"山雨溪风卷钓丝，瓦瓯篷底独斟时。
醉来睡着无人唤，流到前溪也不知。",https://so.gushiwen.org/shiwenv_677b0d4274bb.aspx
620,"羔裘豹祛，自我人居居。岂无他人？维子之故。
羔裘豹褎，自我人究究。岂无他人？维子之好。",https://so.gushiwen.org/shiwenv_ef013ab2a099.aspx
621,"南有乔木，不可休思。
汉有游女，不可求思。
汉之广矣，不可泳思。
江之永矣，不可方思。
翘翘错薪，言刈其楚。
之子于归，言秣其马。
汉之广矣，不可泳思。
江之永矣，不可方思。
翘翘错薪，言刈其蒌。
之子于归，言秣其驹。
汉之广矣，不可泳思。
江之永矣，不可方思。",https://so.gushiwen.org/shiwenv_1164da77c9d7.aspx
622,"十五从军征，八十始得归。
道逢乡里人，家中有阿谁？
遥看是君家，松柏冢累累。
兔从狗窦入，雉从梁上飞。
中庭生旅谷，井上生旅葵。
舂谷持作饭，采葵持作羹。
羹饭一时熟，不知贻阿谁？
出门东向看，泪落沾我衣。",https://so.gushiwen.org/shiwenv_5f6efd08156d.aspx
623,"倒泻银河事有无，掀天浊浪只须臾。
人间更有风涛险，翻说黄河是畏途。",https://so.gushiwen.org/shiwenv_7feb62340a60.aspx
624,莺莺燕燕春春，花花柳柳真真。事事风风韵韵。娇娇嫩嫩，停停当当人人。,https://so.gushiwen.org/shiwenv_7ec399ee11b1.aspx
625,"明神司过岂令冤，暗室由来有祸门。
莫为无人欺一物，他时须虑石能言。",https://so.gushiwen.org/shiwenv_cc3783b02e3a.aspx
626,"岂曰无衣？与子同袍。王于兴师，修我戈矛。与子同仇！
岂曰无衣？与子同泽。王于兴师，修我矛戟。与子偕作！
岂曰无衣？与子同裳。王于兴师，修我甲兵。与子偕行！",https://so.gushiwen.org/shiwenv_4830155d39b2.aspx
627,"市朝凄旧人，骤骥感悲泉。
明旦非今日，岁暮余何言！
素颜敛光润，白发一己繁。
阔哉秦穆谈，旅力岂未愆！
向夕长风起，寒云没西山。
洌洌气遂严，纷纷飞鸟还。
民生鲜长在，矧伊愁苦缠。
屡阙清酤至，无以乐当年。
穷通靡攸虑，憔悴由化迁。
抚己有深怀，履运增慨然。",https://so.gushiwen.org/shiwenv_dfdf92556688.aspx
628,"天秋月又满，城阙夜千重。
还作江南会，翻疑梦里逢。
风枝惊暗鹊，露草覆寒蛩。
羁旅长堪醉，相留畏晓钟。",https://so.gushiwen.org/shiwenv_dad2bb2ce25c.aspx
629,"天生烝民，有物有则。民之秉彝，好是懿德。天监有周，昭假于下。保兹天子，生仲山甫。
仲山甫之德，柔嘉维则。令仪令色，小心翼翼。古训是式，威仪是力。天子是若，明命使赋。
王命仲山甫，式是百辟，缵戎祖考，王躬是保。出纳王命，王之喉舌。赋政于外，四方爰发。
肃肃王命，仲山甫将之。邦国若否，仲山甫明之。既明且哲，以保其身。夙夜匪解，以事一人。
人亦有言，柔则茹之，刚则吐之。维仲山甫，柔亦不茹，刚亦不吐。不侮矜寡，不畏强御。
人亦有言，德輶如毛，民鲜克举之。我仪图之，维仲山甫举之。爱莫助之。衮职有阙，维仲山甫补之。
仲山甫出祖。四牡业业。征夫捷捷，每怀靡及。四牡彭彭，八鸾锵锵。王命仲山甫，城彼东方。
四牡骙骙，八鸾喈喈。仲山甫徂齐，式遄其归。吉甫作诵，穆如清风。仲山甫永怀，以慰其心。",https://so.gushiwen.org/shiwenv_f1c5704a149e.aspx
630,"漠漠轻寒上小楼，晓阴无赖似穷秋。淡烟流水画屏幽。
自在飞花轻似梦，无边丝雨细如愁。宝帘闲挂小银钩。",https://so.gushiwen.org/shiwenv_8cd9a96daaa4.aspx
631,"烽火照西京，心中自不平。
牙璋辞凤阙，铁骑绕龙城。
雪暗凋旗画，风多杂鼓声。
宁为百夫长，胜作一书生。",https://so.gushiwen.org/shiwenv_43b3cbe749a9.aspx
632,"才近中秋月已清，鸦青幕挂一团冰。
忽然觉得今宵月，元不黏天独自行。",https://so.gushiwen.org/shiwenv_096b1ef140be.aspx
633,"绛帻鸡人报晓筹，尚衣方进翠云裘。
九天阊阖开宫殿，万国衣冠拜冕旒。
日色才临仙掌动，香烟欲傍衮龙浮。
朝罢须裁五色诏，佩声归到凤池头。",https://so.gushiwen.org/shiwenv_03489af756e4.aspx
634,"爰采唐矣？沬之乡矣。云谁之思？美孟姜矣。期我乎桑中，要我乎上宫，送我乎淇之上矣。
爰采麦矣？沬之北矣。云谁之思？美孟弋矣。期我乎桑中，要我乎上宫，送我乎淇之上矣。
爰采葑矣？沬之东矣。云谁之思？美孟庸矣。期我乎桑中，要我乎上宫，送我乎淇之上矣。",https://so.gushiwen.org/shiwenv_1569d066d6da.aspx
635,"石桥东望海连天，徐福空来不得仙。
直遣麻姑与搔背，可能留命待桑田。",https://so.gushiwen.org/shiwenv_e7d8b2a9f451.aspx
636,"绿叶阴浓，遍池亭水阁，偏趁凉多。
海榴初绽，朵朵簇红罗。
老燕携雏弄语，有高柳鸣蝉相和。
骤雨过，珍珠乱撒，打遍新荷。
人生百年有几，念良辰美景，休放虚过。
穷通前定，何用苦张罗。
命友邀宾玩赏，对芳樽浅酌低歌。
且酩酊，任他两轮日月，来往如梭。",https://so.gushiwen.org/shiwenv_329f12255312.aspx
637,"松子栖金华，安期入蓬海。
此人古之仙，羽化竟何在。
浮生速流电，倏忽变光彩。
天地无凋换，容颜有迁改。
对酒不肯饮，含情欲谁待。",https://so.gushiwen.org/shiwenv_64b21cad768d.aspx
638,"秋风清，秋月明，
落叶聚还散，寒鸦栖复惊。
相思相见知何日？此时此夜难为情！ ",https://so.gushiwen.org/shiwenv_169ff9fbafcb.aspx
639,"金樽清酒斗十千，玉盘珍羞直万钱。
停杯投箸不能食，拔剑四顾心茫然。
欲渡黄河冰塞川，将登太行雪满山。
闲来垂钓碧溪上，忽复乘舟梦日边。
行路难！行路难！多歧路，今安在？
长风破浪会有时，直挂云帆济沧海。
大道如青天，我独不得出。
羞逐长安社中儿，赤鸡白雉赌梨栗。
弹剑作歌奏苦声，曳裾王门不称情。
淮阴市井笑韩信，汉朝公卿忌贾生。
君不见昔时燕家重郭隗，拥篲折节无嫌猜。
剧辛乐毅感恩分，输肝剖胆效英才。
昭王白骨萦蔓草，谁人更扫黄金台？
行路难，归去来！
有耳莫洗颍川水，有口莫食首阳蕨。
含光混世贵无名，何用孤高比云月？
吾观自古贤达人，功成不退皆殒身。
子胥既弃吴江上，屈原终投湘水滨。
陆机雄才岂自保？李斯税驾苦不早。
华亭鹤唳讵可闻？上蔡苍鹰何足道？
君不见吴中张翰称达生，秋风忽忆江东行。
且乐生前一杯酒，何须身后千载名？",https://so.gushiwen.org/shiwenv_54203655729f.aspx
640,"鄂王坟上草离离，秋日荒凉石兽危。
南渡君臣轻社稷，中原父老望旌旗。
英雄已死嗟何及，天下中分遂不支。
莫向西湖歌此曲，水光山色不胜悲。",https://so.gushiwen.org/shiwenv_de47f10567ee.aspx
641,"云淡风轻近午天，傍花随柳过前川。
时人不识余心乐，将谓偷闲学少年。",https://so.gushiwen.org/shiwenv_b40eef10e038.aspx
642,"长江万里白如练，淮山数点青如淀。
江帆几片疾如箭，山泉千尺飞如电。
晚云都变露，新月初学扇。
塞鸿一字来如线。",https://so.gushiwen.org/shiwenv_0e6f604b8f8b.aspx
643,"理世固轻士，弃捐湘之湄。
阳光竟四溟，敲石安所施。
铩羽集枯干，低昂互鸣悲。
朔云吐风寒，寂历穷秋时。
君子尚容与，小人守兢危。
惨凄日相视，离忧坐自滋。
樽酒聊可酌，放歌谅徒为。
惜无协律者，窈眇弦吾诗。",https://so.gushiwen.org/shiwenv_ac219d59f320.aspx
644,"人日题诗寄草堂，遥怜故人思故乡。
柳条弄色不忍见，梅花满枝空断肠。
身在远藩无所预，心怀百忧复千虑。
今年人日空相忆，明年人日知何处。
一卧东山三十春，岂知书剑老风尘。
龙钟还忝二千石，愧尔东西南北人。",https://so.gushiwen.org/shiwenv_fb559343c62d.aspx
645,"濬哲维商，长发其祥。洪水芒芒，禹敷下土方。外大国是疆，幅陨既长。有娀方将，帝立子生商。
玄王桓拨，受小国是达，受大国是达。率履不越，遂视既发。相土烈烈。海外有截。
帝命不违，至于汤齐。汤降不迟，圣敬日跻。昭假迟迟，上帝是祗，帝命式于九围。
受小球大球，为下国缀旒，何天之休。不竞不絿，不刚不柔。敷政优优，百禄是遒。
受小共大共，为下国骏厖。何天之龙，敷奏其勇。不震不动，不戁不竦，百禄是总。
武王载旆，有虔秉钺。如火烈烈，则莫我敢曷。苞有三蘖，莫遂莫达。九有有截，韦顾既伐，昆吾夏桀。
昔在中叶，有震且业。允也天子，降予卿士。实维阿衡，实左右商王。",https://so.gushiwen.org/shiwenv_666dc288a0df.aspx
646,"地胜遗尘事，身闲念岁华。
晚晴风过竹，深夜月当花。
石乱知泉咽，苔荒任径斜。
陶然恃琴酒，忘却在山家。",https://so.gushiwen.org/shiwenv_ceeb4d6d5997.aspx
647,"药条药甲润青青，色过棕亭入草亭。
苗满空山惭取誉，根居隙地怯成形。",https://so.gushiwen.org/shiwenv_2209cf8cb851.aspx
648,"蓼虫避葵堇，习苦不言非。
小人自龌龊，安知旷士怀。
鸡鸣洛城里，禁门平旦开。
冠盖纵横至，车骑四方来。
素带曳长飙，华缨结远埃。
日中安能止，钟鸣犹未归。
夷世不可逢，贤君信爱才。
明虑自天断，不受外嫌猜。
一言分珪爵，片善辞草莱。
岂伊白璧赐，将起黄金台。
今君有何疾，临路独迟回。",https://so.gushiwen.org/shiwenv_fe7bccc8e57b.aspx
649,"江南倦历览，江北旷周旋。
怀新道转迥，寻异景不延。
乱流趋正绝，孤屿媚中川。
云日相晖映，空水共澄鲜。
表灵物莫赏，蕴真谁为传。
想象昆山姿，缅邈区中缘。
始信安期术，得尽养生年。",https://so.gushiwen.org/shiwenv_fb47fbe5b9c7.aspx
650,"休相问，怕相问，相问还添恨。春水满塘生，鸂鶒还相趁。
昨夜雨霏霏，临明寒一阵。偏忆戍楼人，久绝边庭信。",https://so.gushiwen.org/shiwenv_ae7a696293a0.aspx
651,"餐霞卧旧壑，散发谢远游。
山蝉号枯桑，始复知天秋。
朔雁别海裔，越燕辞江楼。
飒飒风卷沙，茫茫雾萦洲。
黄云结暮色，白水扬寒流。
恻怆心自悲，潺湲泪难收。
蘅兰方萧瑟，长叹令人愁。",https://so.gushiwen.org/shiwenv_1d4a55d797b9.aspx
652,"百叶双桃晚更红，窥窗映竹见玲珑。
应知侍史归天上，故伴仙郎宿禁中。",https://so.gushiwen.org/shiwenv_2268ddce7bd4.aspx
653,"猗与那与！置我鞉鼓。
奏鼓简简，衎我烈祖。
汤孙奏假，绥我思成。
鞉鼓渊渊，嘒嘒管声。
既和且平，依我磬声。
於赫汤孙！穆穆厥声。
庸鼓有斁，万舞有奕。
我有嘉客，亦不夷怿。
自古在昔，先民有作。
温恭朝夕，执事有恪，
顾予烝尝，汤孙之将。",https://so.gushiwen.org/shiwenv_414c44630161.aspx
654,"陟彼北芒兮，噫！
顾瞻帝京兮，噫！
宫阙崔嵬兮，噫！
民之劬劳兮，噫！
辽辽未央兮，噫！",https://so.gushiwen.org/shiwenv_bce4ded97367.aspx
655,文王既勤止，我应受之。敷时绎思，我徂维求定。时周之命，於绎思。,https://so.gushiwen.org/shiwenv_6a87b19e9ea2.aspx
656,"山泽久见招，胡事乃踌躇？
直为亲旧故，未忍言索居。
良辰入奇怀，挈杖还西庐。
荒涂无归人，时时见废墟。
茅茨己就治，新畴复应畲。
谷风转凄薄，春醪解饥劬。
弱女虽非男，慰情良胜无。
栖栖世中事，岁月共相疏。
耕织称其用，过此奚所须。
去去百年外，身名同翳如。",https://so.gushiwen.org/shiwenv_aa74dae8de3a.aspx
657,"金雀钗，红粉面，花里暂时相见。知我意，感君怜，此情须问天。
香作穗，蜡成泪，还似两人心意。山枕腻，锦衾寒，觉来更漏残。",https://so.gushiwen.org/shiwenv_3f9ee056d365.aspx
658,"暮投石壕村，有吏夜捉人。
老翁逾墙走，老妇出门看。
吏呼一何怒，妇啼一何苦。
听妇前致词，三男邺城戍。
一男附书至，二男新战死。
存者且偷生，死者长已矣。
室中更无人，惟有乳下孙。
有孙母未去，出入无完裙。
老妪力虽衰，请从吏夜归。
急应河阳役，犹得备晨炊。
夜久语声绝，如闻泣幽咽。
天明登前途，独与老翁别。",https://so.gushiwen.org/shiwenv_93ac46de573f.aspx
659,"鸿雁出塞北，乃在无人乡。
举翅万馀里，行止自成行。
冬节食南稻，春日复北翔。
田中有转蓬，随风远飘扬。
长与故根绝，万岁不相当。
奈何此征夫，安得驱四方！
戎马不解鞍，铠甲不离傍。
冉冉老将至，何时返故乡？
神龙藏深泉，猛兽步高冈。
狐死归首丘，故乡安可忘！",https://so.gushiwen.org/shiwenv_3fd15dbedf23.aspx
660,俏冤家，在天涯，偏那里绿杨堪系马。困坐南窗下，数对清风想念他。蛾眉淡了教谁画？瘦岩岩羞戴石榴花。,https://so.gushiwen.org/shiwenv_a05405c90dd3.aspx
661,"出门一笑莫心哀，浩荡襟怀到处开。
时事难从无过立，达官非自有生来。
风涛回首空三岛，尘壤从头数九垓。
休信儿童轻薄语，嗤他赵老送灯台。
力微任重久神疲，再竭衰庸定不支。
苟利国家生死以，岂因祸福避趋之。
谪居正是君恩厚，养拙刚于戍卒宜。
戏与山妻谈故事，试吟断送老头皮。",https://so.gushiwen.org/shiwenv_205bdb29d21f.aspx
662,"闻欢远行去，相送方山亭。
风吹黄檗藩，恶闻苦篱声。",https://so.gushiwen.org/shiwenv_06559ac5cb39.aspx
663,"新月曲如眉，未有团圞意。红豆不堪看，满眼相思泪。
终日劈桃穰，人在心儿里。两朵隔墙花，早晚成连理。",https://so.gushiwen.org/shiwenv_a382ca3b15bc.aspx
664,"裹粮杖轻策，怀迟上幽室。
行源径转远，距陆情未毕。
澹潋结寒姿，团栾润霜质。
涧委水屡迷，林迥岩逾密。
眷西谓初月，顾东疑落日。
践夕奄昏曙，蔽翳皆周悉。
蛊上贵不事，履二美贞吉。
幽人常坦步，高尚邈难匹。
颐阿竟何端，寂寂寄抱一。
恬如既已交，缮性自此出。",https://so.gushiwen.org/shiwenv_0cc8f606cda5.aspx
665,"碧痕初化池塘草，荧荧野光相趁。扇薄星流，盘明露滴，零落秋原飞磷。练裳暗近。记穿柳生凉，度荷分暝。误我残编，翠囊空叹梦无准。
楼阴时过数点，倚阑人未睡，曾赋幽恨。汉苑飘苔，秦陵坠叶，千古凄凉不尽。何人为省？但隔水余晖，傍林残影。已觉萧疏，更堪秋夜永！",https://so.gushiwen.org/shiwenv_77a19b7e5b81.aspx
666,"遥夜何漫漫，空歌白石烂。
宁戚未匡齐，陈平终佐汉。
欃枪扫河洛，直割鸿沟半。
历数方未迁，云雷屡多难。
天人秉旄钺，虎竹光藩翰。
侍笔黄金台，传觞青玉案。
不因秋风起，自有思归叹。
主将动谗疑，王师忽离叛。
自来白沙上，鼓噪丹阳岸。
宾御如浮云，从风各消散。
舟中指可掬，城上骸争爂。
草草出近关，行行昧前算。
南奔剧星火，北寇无涯畔。
顾乏七宝鞭，留连道傍玩。
太白夜食昴，长虹日中贯。
秦赵兴天兵，茫茫九州乱。
感遇明主恩，颇高祖逖言。
过江誓流水，志在清中原。
拔剑击前柱，悲歌难重论。",https://so.gushiwen.org/shiwenv_5e9510895c9c.aspx
667,"载驱薄薄，簟茀朱鞹。
鲁道有荡，齐子发夕。
四骊济济，垂辔沵沵。
鲁道有荡，齐子岂弟。
汶水汤汤，行人彭彭。
鲁道有荡，齐子翱翔。
汶水滔滔，行人儦儦。
鲁道有荡，齐子游遨。",https://so.gushiwen.org/shiwenv_7164c08b5c93.aspx
668,"王温季自北都归，过余三河，坐中赋此。
鹊声迎客到庭除。问谁欤？故人车。千里归来，尘色半征裾。珍重主人留客意，奴白饭，马青刍。
东城入眼杏千株。雪模糊，俯平湖。与子花间，随分倒金壶。归报东垣诗社友，曾念我，醉狂无。",https://so.gushiwen.org/shiwenv_e8712f701dd0.aspx
669,"小苑莺歌歇，长门蝶舞多。
眼看春又去，翠辇不曾过。",https://so.gushiwen.org/shiwenv_af07f885cb3a.aspx
670,"天平山上白云泉，云自无心水自闲。
何必奔冲山下去，更添波浪向人间。",https://so.gushiwen.org/shiwenv_dc569a03436a.aspx
671,"野竹攒石生，含烟映江岛。
翠色落波深，虚声带寒早。
龙吟曾未听，凤曲吹应好。
不学蒲柳凋，贞心尝自保。",https://so.gushiwen.org/shiwenv_580c63c3553d.aspx
672,"万里飘零两鬓蓬，故乡秋色老梧桐。
雁栖新月江湖满，燕别斜阳巷陌空。
落叶何心定流水，黄花无主更西风。
乾坤遗恨知多少，前日龙山如梦中。",https://so.gushiwen.org/shiwenv_4fffbd0d3eca.aspx
673,"大丈夫其谁不有四方志？则仆与宗衮二年之间，会而离，离而会，经途所亘，凡三万里。何以言之？去年春会于京师，是时仆如桂林，衮如滑台；今年秋，乃不期而会于桂林；居无何，又归滑台，王事故也。舟车往返，岂止三万里乎？人生几何？而倏聚忽散，辽夐若此，抑知己难遇，亦复何辞！
岁十有一月，二三子出饯于野。霜天如扫，低向朱崖。加以尖山万重，平地卓立。黑是铁色，锐如笔锋。复有阳江、桂江，略军城而南走，喷入沧海，横浸三山，则中朝群公岂知遐荒之外有如是山水？山水既尔，人亦其然。衮乎对此，与我分手。忘我尚可，岂得忘此山水哉！",https://so.gushiwen.org/shiwenv_75a1b85e870f.aspx
674,"积雨空林烟火迟，蒸藜炊黍饷东菑。
漠漠水田飞白鹭，阴阴夏木啭黄鹂。
山中习静观朝槿，松下清斋折露葵。
野老与人争席罢，海鸥何事更相疑。",https://so.gushiwen.org/shiwenv_61ac7e419655.aspx
675,一声梧叶一声秋，一点芭蕉一点愁，三更归梦三更后。落灯花，棋未收，叹新丰逆旅淹留。枕上十年事，江南二老忧，都到心头。,https://so.gushiwen.org/shiwenv_39ad02580f79.aspx
676,"昔日戏言身后意，今朝都到眼前来。
衣裳已施行看尽，针线犹存未忍开。
尚想旧情怜婢仆，也曾因梦送钱财。
诚知此恨人人有，贫贱夫妻百事哀。",https://so.gushiwen.org/shiwenv_8d7eab9265d3.aspx
677,"平生不会相思，才会相思，便害相思。
身似浮云，心如飞絮，气若游丝。
空一缕余香在此，盼千金游子何之。
证候来时，正是何时？灯半昏时，月半明时。",https://so.gushiwen.org/shiwenv_c439b578d976.aspx
678,"我行指孟春，春仲尚未发。
趣途远有期，念离情无歇。
成装候良辰，漾舟陶嘉月。
瞻涂意少悰，还顾情多阙。
哲兄感仳别，相送越坰林。
饮饯野亭馆，分袂澄湖阴。
凄凄留子言，眷眷浮客心。
回塘隐舻栧，远望绝形音。
靡靡即长路，戚戚抱遥悲。
悲遥但自弭，路长当语谁！
行行道转远，去去情弥迟。
昨发浦阳汭，今宿浙江湄。
屯云蔽曾岭，惊风涌飞流。
零雨润坟泽，落雪洒林丘。
浮氛晦崖巘，积素惑原畴。
曲汜薄停旅，通川绝行舟。
临津不得济，伫檝阻风波。
萧条洲渚际，气色少谐和。
西瞻兴游叹，东睇起凄歌。
积愤成疢痗，无萱将如何！",https://so.gushiwen.org/shiwenv_d389edbf7872.aspx
679,"而今才道当时错，心绪凄迷。红泪偷垂，满眼春风百事非。
情知此后来无计，强说欢期。一别如斯，落尽梨花月又西。",https://so.gushiwen.org/shiwenv_ccbd39485a6a.aspx
680,"夜饮东坡醒复醉，归来仿佛三更。家童鼻息已雷鸣。敲门都不应，倚杖听江声。
长恨此身非我有，何时忘却营营。夜阑风静縠纹平。小舟从此逝，江海寄余生。",https://so.gushiwen.org/shiwenv_334152b6ba49.aspx
681,"张公多逸兴，共泛沔城隅。
当时秋月好，不减武昌都。
四座醉清光，为欢古来无。
郎官爱此水，因号郎官湖。
风流若未减，名与此山俱。",https://so.gushiwen.org/shiwenv_8e45fd835e76.aspx
682,"子房未虎啸，破产不为家。
沧海得壮士，椎秦博浪沙。
报韩虽不成，天地皆振动。
潜匿游下邳，岂曰非智勇？
我来圯桥上，怀古钦英风。
唯见碧流水，曾无黄石公。
叹息此人去，萧条徐泗空。",https://so.gushiwen.org/shiwenv_0ea5c8a8871e.aspx
683,"林风纤月落，衣露净琴张。
暗水流花径，春星带草堂。
检书烧烛短，看剑引杯长。
诗罢闻吴咏，扁舟意不忘。",https://so.gushiwen.org/shiwenv_fd1ecff9173e.aspx
684,"举秀才，不知书。
举孝廉，父别居。
寒素清白浊如泥，
高第良将怯如鸡。",https://so.gushiwen.org/shiwenv_b9a75d49f3c5.aspx
685,"穷居寡人用，时忘四运周。
门庭多落叶，慨然知已秋。
新葵郁北牖，嘉穟养南畴。
今我不为乐，知有来岁不？
命室携童弱，良日登远游。",https://so.gushiwen.org/shiwenv_ca22cffec730.aspx
686,"籊籊竹竿，以钓于淇。岂不尔思？远莫致之。
泉源在左，淇水在右。女子有行，远兄弟父母。
淇水在右，泉源在左。巧笑之瑳，佩玉之傩。
淇水滺滺，桧楫松舟。驾言出游，以写我忧。",https://so.gushiwen.org/shiwenv_67f1f7d23bd8.aspx
687,"巴江可惜柳，柳色绿侵江。
好向金銮殿，移阴入绮窗。",https://so.gushiwen.org/shiwenv_40c6937abd1f.aspx
688,"坦腹江亭暖，长吟野望时。
水流心不竞，云在意俱迟。
寂寂春将晚，欣欣物自私。
江东犹苦战，回首一颦眉。",https://so.gushiwen.org/shiwenv_3cd700c4d481.aspx
689,"月出皎兮，佼人僚兮。舒窈纠兮，劳心悄兮。
月出皓兮，佼人懰兮。舒忧受兮，劳心慅兮。
月出照兮，佼人燎兮。舒夭绍兮，劳心惨兮。",https://so.gushiwen.org/shiwenv_b9ab0867011e.aspx
690,"扫断马蹄痕，衙回自闭门。
长枪江米熟，小树枣花春。
向壁悬如意，当帘阅角巾。
犬书曾去洛，鹤病悔游秦。
土甑封茶叶，山杯锁竹根。
不知船上月，谁棹满溪云？",https://so.gushiwen.org/shiwenv_7fc07377a389.aspx
691,"晶帘一片伤心白，云鬟香雾成遥隔。无语问添衣，桐阴月已西。
西风鸣络纬，不许愁人睡。只是去年秋，如何泪欲流。",https://so.gushiwen.org/shiwenv_2fc1d591aa9b.aspx
692,"锦江近西烟水绿，新雨山头荔枝熟。
万里桥边多酒家，游人爱向谁家宿。",https://so.gushiwen.org/shiwenv_2e021050bca8.aspx
693,"首夏犹清和，芳草亦未歇。
水宿淹晨暮，阴霞屡兴没。
周览倦瀛壖，况乃陵穷发。
川后时安流，天吴静不发。
扬帆采石华，挂席拾海月。
溟涨无端倪，虚舟有超越。
仲连轻齐组，子牟眷魏阙。
矜名道不足，适己物可忽。
请附任公言，终然谢天伐。",https://so.gushiwen.org/shiwenv_a87c784b64e5.aspx
694,"曾随织女渡天河，记得云间第一歌。
休唱贞元供奉曲，当时朝士已无多。",https://so.gushiwen.org/shiwenv_5bc16d94a6fd.aspx
695,"春秋多佳日，登高赋新诗。
过门更相呼，有酒斟酌之。
农务各自归，闲暇辄相思。
相思则披衣，言笑无厌时。
此理将不胜？无为忽去兹。
衣食当须纪，力耕不吾欺。",https://so.gushiwen.org/shiwenv_4ab7d93d1b75.aspx
696,"春林花多媚，春鸟意多哀。
春风复多情，吹我罗裳开。",https://so.gushiwen.org/shiwenv_da91d0f8a2e1.aspx
697,"晚妆初了明肌雪，春殿嫔娥鱼贯列。
笙箫吹断水云间，重按霓裳歌遍彻。
临春谁更飘香屑？醉拍阑干情味切。
归时休放烛光红，待踏马蹄清夜月。",https://so.gushiwen.org/shiwenv_727891568328.aspx
698,"薄言采芑，于彼新田，呈此菑亩。方叔涖止，其车三千。师干之试，方叔率止。乘其四骐，四骐翼翼。路车有奭，簟茀鱼服，钩膺鞗革。
薄言采芑，于彼新田，于此中乡。方叔涖止，其车三千。旂旐央央，方叔率止。约軧错衡，八鸾玱玱。服其命服，朱芾斯皇，有玱葱珩。
鴥彼飞隼，其飞戾天，亦集爰止。方叔涖止，其车三千。师干之试，方叔率止。钲人伐鼓，陈师鞠旅。显允方叔，伐鼓渊渊，振旅阗阗。
蠢尔蛮荆，大邦为仇。方叔元老，克壮其犹。方叔率止，执讯获丑。戎车啴啴，啴啴焞焞，如霆如雷。显允方叔，征伐玁狁，蛮荆来威。",https://so.gushiwen.org/shiwenv_870f6a220c58.aspx
699,"春愁难遣强看山，往事惊心泪欲潸。
四百万人同一哭，去年今日割台湾。",https://so.gushiwen.org/shiwenv_1aaed47f2347.aspx
700,"瞻彼淇奥，绿竹猗猗。有匪君子，如切如磋，如琢如磨。瑟兮僩兮，赫兮咺兮。有匪君子，终不可谖兮。
瞻彼淇奥，绿竹青青。有匪君子，充耳琇莹，会弁如星。瑟兮僩兮，赫兮咺兮。有匪君子，终不可谖兮。
瞻彼淇奥，绿竹如箦。有匪君子，如金如锡，如圭如璧。宽兮绰兮，猗重较兮。善戏谑兮，不为虐兮。",https://so.gushiwen.org/shiwenv_7b470719ac69.aspx
701,"孤舟微月对枫林，分付鸣筝与客心。
岭色千重万重雨，断弦收与泪痕深。",https://so.gushiwen.org/shiwenv_1e020725e3b0.aspx
702,"秋雨，秋雨，无昼无夜，滴滴霏霏。
暗灯凉簟怨分离，妖姬，不胜悲。
西风稍急喧窗竹，停又续，腻脸悬双玉。
几回邀约雁来时，违期，雁归，人不归。",https://so.gushiwen.org/shiwenv_f4953d20e48e.aspx
703,"城阙辅三秦，风烟望五津。
与君离别意，同是宦游人。
海内存知己，天涯若比邻。
无为在歧路，儿女共沾巾。",https://so.gushiwen.org/shiwenv_5775c79bcd34.aspx
704,"故人柳子厚之谪永州，得胜地，结茅树蔬，为沼沚，为台榭，目曰愚溪。柳子没三年，有僧游零陵，告余曰：“愚溪无复曩时矣！”一闻僧言，悲不能自胜，遂以所闻为七言以寄恨。
溪水悠悠春自来，草堂无主燕飞回。
隔帘唯见中庭草，一树山榴依旧开。
草圣数行留坏壁，木奴千树属邻家。
唯见里门通德榜，残阳寂寞出樵车。
柳门竹巷依依在，野草青苔日日多。
纵有邻人解吹笛，山阳旧侣更谁过？",https://so.gushiwen.org/shiwenv_d667c84a92a0.aspx
705,"镜之工列十镜于贾奁，发奁而视，其一皎如，其九雾如。或曰：“良苦之不侔甚矣。”工解颐谢曰：“非不能尽良也，盖贾之意，唯售是念，今来市者，必历鉴周睐，求与己宜。彼皎者不能隐芒杪之瑕，非美容不合，是用什一其数也。”予感之，作《昏镜词》。
昏镜非美金，漠然丧其晶。
陋容多自欺，谓若他镜明。
瑕疵自不见，妍态随意生。
一日四五照，自言美倾城。
饰带以纹绣，装匣以琼瑛。
秦宫岂不重，非适乃为轻。",https://so.gushiwen.org/shiwenv_678741b25a18.aspx
706,"老僧道机熟，默语心皆寂。
去岁别舂陵，沿流此投迹。
室空无侍者，巾屦唯挂壁。
一饭不愿馀，跏趺便终夕。
风窗疏竹响，露井寒松滴。
偶地即安居，满庭芳草积。",https://so.gushiwen.org/shiwenv_2f183fbb1ff2.aspx
707,咸阳百二山河，两字功名，几阵干戈。项废东吴，刘兴西蜀，梦说南柯。韩信功兀的般证果，蒯通言那里是风魔？成也萧何，败也萧何；醉了由他！东篱半世蹉跎，竹里游亭，小宇婆娑。有个池塘，醒时渔笛，醉后渔歌。严子陵他应笑我，孟光台我待学他。笑我如何？倒大江湖，也避风波。,https://so.gushiwen.org/shiwenv_282d571c0e98.aspx
708,"鹤鸣于九皋，声闻于野。鱼潜在渊，或在于渚。乐彼之园，爰有树檀，其下维萚。它山之石，可以为错。
鹤鸣于九皋，声闻于天。鱼在于渚，或潜在渊。乐彼之园，爰有树檀，其下维榖。它山之石，可以攻玉。",https://so.gushiwen.org/shiwenv_5d3d7a12f258.aspx
709,"今古北邙山下路，黄尘老尽英雄。人生长恨水长东。幽怀谁共语，远目送归鸿。
盖世功名将底用，从前错怨天公。浩歌一曲酒千钟。男儿行处是，未要论穷通。",https://so.gushiwen.org/shiwenv_32e21765bdbd.aspx
710,"露侵驼褐晓寒轻，星斗阑干分外明。
寂寞小桥和梦过，稻田深处草虫鸣。",https://so.gushiwen.org/shiwenv_c792adca2823.aspx
711,"步出齐城门，遥望荡阴里。
里中有三坟，累累正相似。
问是谁家墓，田疆古冶氏。
力能排南山，又能绝地纪。
一朝被谗言，二桃杀三士。
谁能为此谋，相国齐晏子。",https://so.gushiwen.org/shiwenv_29a90cfd6338.aspx
712,"城上风威冷，江中水气寒。
戎衣何日定，歌舞入长安。",https://so.gushiwen.org/shiwenv_17b46674800c.aspx
713,"枕障薰炉隔绣帷，二年终日苦相思，杏花明月始应知。
天上人间何处去，旧欢新梦觉来时，黄昏微雨画帘垂。",https://so.gushiwen.org/shiwenv_541dc23e7e13.aspx
714,"其一：【琴曲出自王实甫《西厢记》】
有美一人兮，见之不忘。（有美人兮，见之不忘。）
一日不见兮，思之如狂。
凤飞翱翔兮，四海求凰。
无奈佳人兮，不在东墙。
将琴代语兮，聊写衷肠。
何时见许兮，慰我彷徨。
愿言配德兮，携手相将。
不得於飞兮，使我沦亡。
其二：
凤兮凤兮归故乡，遨游四海求其凰。
时未遇兮无所将，何悟今兮升斯堂！
有艳淑女在闺房，室迩人遐毒我肠。
何缘交颈为鸳鸯，胡颉颃兮共翱翔！
凰兮凰兮从我栖，得托孳尾永为妃。
交情通意心和谐，中夜相从知者谁？
双翼俱起翻高飞，无感我思使余悲。",https://so.gushiwen.org/shiwenv_13f153478a2a.aspx
715,"防有鹊巢，邛有旨苕。谁侜予美？心焉忉忉。
中唐有甓，邛有旨鷊。谁侜予美？心焉惕惕。",https://so.gushiwen.org/shiwenv_130f5ccc780d.aspx
716,"金炉香烬漏声残，翦翦轻风阵阵寒。
春色恼人眠不得，月移花影上栏杆。",https://so.gushiwen.org/shiwenv_a233cb62c4be.aspx
717,"碧云天，黄叶地。秋色连波，波上寒烟翠。山映斜阳天接水。芳草无情，更在斜阳外。
黯乡魂，追旅思。夜夜除非，好梦留人睡。明月楼高休独倚。酒入愁肠，化作相思泪。",https://so.gushiwen.org/shiwenv_0bfac067dd8e.aspx
718,"白景归西山，碧华上迢迢。
今古何处尽，千岁随风飘。
海沙变成石，鱼沫吹秦桥。
空光远流浪，铜柱从年消。",https://so.gushiwen.org/shiwenv_e670d49c2cfd.aspx
719,"知己一人谁是？已矣。赢得误他生。有情终古似无情，别语悔分明。
莫道芳时易度，朝暮。珍重好花天。为伊指点再来缘，疏雨洗遗钿。",https://so.gushiwen.org/shiwenv_7d92f1089023.aspx
720,"帘外雨潺潺，春意阑珊。罗衾不耐五更寒。梦里不知身是客，一晌贪欢。
独自莫凭栏，无限江山，别时容易见时难。流水落花春去也，天上人间。",https://so.gushiwen.org/shiwenv_07be0fb0e7a4.aspx
721,江南好，风景旧曾谙。日出江花红胜火，春来江水绿如蓝。能不忆江南？,https://so.gushiwen.org/shiwenv_6ad0636b01a9.aspx
722,"忆梅下西洲，折梅寄江北。
单衫杏子红，双鬓鸦雏色。
西洲在何处？两桨桥头渡。
日暮伯劳飞，风吹乌臼树。
树下即门前，门中露翠钿。
开门郎不至，出门采红莲。
采莲南塘秋，莲花过人头。
低头弄莲子，莲子清如水。
置莲怀袖中，莲心彻底红。
忆郎郎不至，仰首望飞鸿。
鸿飞满西洲，望郎上青楼。
楼高望不见，尽日栏杆头。
栏杆十二曲，垂手明如玉。
卷帘天自高，海水摇空绿。
海水梦悠悠，君愁我亦愁。
南风知我意，吹梦到西洲。",https://so.gushiwen.org/shiwenv_32d2e7ebc423.aspx
723,"霍光，字子孟，票骑将军去病弟也。父中孺，河东平阳人也，以县吏给事平阳侯家，与侍者卫少儿私通而生去病。中孺吏毕归家，娶妇生光，因绝不相闻。久之，少儿女弟子夫得幸于武帝，立为皇后，去病以皇后姊子贵幸。既壮大，乃自知父为霍中孺，未及求问，会为票骑将军击匈奴，道出河东，河东太守郊迎，负弩矢先驱至平阳传舍，遣吏迎霍中孺。中孺趋入拜谒，将军迎拜，因跪曰：“去病不早自知为大人遗体也。”中孺扶服叩头，曰：“老臣得托命将军，此天力也。”去病大为中孺买田宅奴婢而去。还，复过焉，乃将光西至长安，时年十余岁，任光为郎，稍迁诸曹侍中。去病死后，光为奉车都尉光禄大夫，出则奉车，入侍左右，出入禁闼二十余年，小心谨慎，未尝有过，甚见亲信。 征和二年，卫太子为江充所败，而燕王旦、广陵王胥皆多过失。是时上年老，宠姬钩弋赵倢伃有男，上心欲以为嗣，命大臣辅之。察群臣唯光任大重，可属社稷。上乃使黄门画者画周公负成王朝诸侯以赐光。后元二年春，上游五柞宫，病笃，光涕泣问曰：“如有不讳，谁当嗣者？”上曰：“君未谕前画意邪？立少子，君行周公之事。”上以光为大司马大将军，日磾为车骑将军，及太仆上官桀为左将军，搜粟都尉桑弘羊为御史大，皆拜卧内床下，受遗诏辅少主。明日，武帝崩，太子枭尊号，是为孝昭皇帝。帝年八岁，政事一决于光。遗诏封光为博陆侯。
光为人沉静详审，长才七尺三寸，白皙，疏眉目，美须髯。每出入下殿门，止进有常处，郎仆射窃识视之，不失尺寸，其资性端正如此。初辅幼主，政自己出，天下想闻其风采。殿中尝有怪，一夜群臣相惊，光召尚符玺郎郎不肯授光。光欲夺之，郎按剑曰：“臣头可得，玺不可得也！”光甚谊之。明日，诏增此郎秩二等。众庶莫不多光。
光与左将军桀结婚相亲，光长女为桀子安妻，有女年与帝相配，桀因帝姊鄂邑盖主内安女后宫为倢伃，数月立为皇后。父安为票骑将军，封桑乐侯。光时休沐出，桀辄入代光决事。桀父子既尊盛，而德长公主。公主内行不修，近幸河间丁外人。桀、安欲为外人求封，幸依国家故事以列侯尚公主者，光不许。又为外人求光禄大夫，欲令得召见，又不许。长主大以是怨光。而桀、安数为外人求官爵弗能得，亦惭。自先帝时，桀已为九卿，位在光右。及父子并为将军，有椒房中宫之重，皇后亲安女，光乃其外祖，而顾专制朝事，由是与光争权。
燕王旦自以昭帝兄，常怀怨望。及御史大夫桑弘羊建造酒榷盐铁，为国兴利，伐其功，欲为子弟得官，亦怨恨光。于是盖主、上官桀、安及弘羊皆与燕王旦通谋，诈令人为燕王上书，言光出都肄羽林，道上称跸，太官先置；又引苏武前使匈奴，拘留二十年不降，还乃为典属国，而大将军长史敞亡功为搜粟都尉；又擅调益莫府校尉；光专权自恣，疑有非常，臣旦愿归符玺，入宿卫，察奸臣变。候司光出沐日奏之。桀欲从中下其事，桑弘羊当与诸大臣共执退光。书奏，帝不肯下。
明旦，光闻之，止画室中不入。上问：“大将军安在？”左将军桀对曰：“以燕王告其罪，故不敢入。”有诏召大将军。光入，免冠军顿首谢，上曰：“将军冠。朕知是书诈也，将军亡罪。”光曰：“陛下何以知之？”上曰：“将军之广明，都郎属耳。调校尉以来未能十日，燕王何以得知之？且将军为非，不须校尉。”是时帝年十四，尚书左右皆惊，而上书者果亡，捕之甚急。桀等惧，白上：“小事不足遂。”上不听。
后桀党与有谮光者，上辄怒曰：“大将军忠臣，先帝所属以辅朕身，敢有毁者坐之。”自是桀等不敢复言，乃谋令长公主置酒请光，伏兵格杀之，因废帝，迎立燕王为天子。事发觉，光尽诛桀、安、弘羊、外人宗族。燕王、盖主皆自杀。光威震海内。昭帝既冠，遂委任光，迄十三年，百姓充实，四夷宾服。
元平元年，昭帝崩，亡嗣。武帝六男独有广陵王胥在，群臣议所立，咸持广陵王。王本以行失道，先帝所不用。光内不自安。郎有上书言：“周太王废太伯立王季，文王舍伯邑考立武王，唯在所宜，虽废长立少可也。广陵王不可以承宗庙。”言合光意。光以其书视丞相敞等，擢郎为九江太守，即日承皇太后诏，遣行大鸿胪事少府乐成、宗正德、光禄大夫吉、中郎将利汉迎昌邑王贺。
贺者，武帝孙，昌邑哀王子也。既至，即位，行淫乱。光忧懑，独以问所亲故吏大司农田延年。延年曰：“将军为国柱石，审此人不可，何不建白太后，更选贤而立之？”光曰：“今欲如是，于古尝有此否？”延年曰：“伊尹相殷，废太甲以安宗庙，后世称其忠。将军若能行此，亦汉之伊尹也。”光乃引延年给事中，阴与车骑将军张安世图计，遂召丞相、御史、将军、列侯、中二千石、大夫、博士会议未央宫。光曰：“昌邑王行昏乱，恐危社稷，如何？”群臣皆惊鄂失色，莫敢发言，但唯唯而已。田延年前，离席按剑，曰：“先帝属将军以幼孤，寄将军以天下，以将军忠贤能安刘氏也。今群下鼎沸，社稷将倾，且汉之传谥常为孝者，以长有天下，令宗庙血食也。如令汉家绝祀，将军虽死，何面目见先帝于地下乎？今日之议，不得旋踵。群臣后应者，臣请剑斩之。”光谢曰：“九卿责光是也。天下匈匈不安，光当受难。”于是议者皆叩头，曰：“万姓之命在于将军，唯大将军令。”
光即与群臣俱见白太后，具陈昌邑王不可以承宗庙状。皇太后乃车驾幸未央承明殿，诏诸禁门毋内昌邑群臣。王入朝太后还，乘辇欲归温室，中黄门宦者各持门扇，王入，门闭，昌邑群臣不得入。王曰：“何为？”大将军跪曰：“有皇太后诏，毋内昌邑群臣。”王曰：“徐之，何乃惊人如是！”光使尽驱出昌邑群臣，置金马门外。车骑将军安世将羽林骑收缚二百余人，皆送廷尉诏狱。令故昭帝侍中中臣侍守王。光敕左右：“谨宿卫，卒有物故自裁，令我负天下，有杀主名。”王尚未自知当废，谓左右：“我故群臣从官安得罪，而大将军尽系之乎？”顷之，有太后诏召王。王闻召，意恐，乃曰：“我安得罪而召我哉！”太后被珠襦，盛服坐武帐中，侍御数百人皆持兵，期门武士陛戟，陈列殿下。群臣以次上殿，召昌邑王伏前听诏。光与群臣连名奏王，……荒淫迷惑，失帝王礼谊，乱汉制度，……当废。……皇太后诏曰：“可。”光令王起拜受诏，王曰：“闻天子有争臣七人，虽无道不失天下。”光曰：“皇太后诏废，安得天子！”乃即持其手，解脱其玺组，奉上太后，扶王下殿，出金马门，群臣随送。王西面拜，曰：“愚戆不任汉事。”起就乘舆副车。大将军光送至昌邑邸，光谢曰：“王行自绝于天，臣等驽怯，不能杀身报德。臣宁负王，不敢负社稷。愿王自爱，臣长不复见左右。”光涕泣而去。群臣奏言：“古者废放之人屏于远方，不及以政，请徙王贺汉中房陵县。”太后诏归贺昌邑，赐汤沐邑二千户。昌邑群臣坐亡辅导之谊，陷王于恶，光悉诛杀二百余人。出死，号呼市中曰：“当断不断，反受其乱。”
光坐庭中，会丞相以下议定所立。广陵王已前不用，及燕刺王反诛，其子不在议中。近亲唯有卫太子孙号皇曾孙在民间，咸称述焉。光遂与丞相敞等上奏曰：“《礼》曰：‘人道亲亲故尊祖，尊祖故敬宗。’大宗亡嗣，择支子孙贤者为嗣。孝武皇帝曾孙病已，武帝时有诏掖庭养视，至今年十八，师受《诗》、《论语》、《孝经》，躬行节俭，慈仁爱人，可以嗣孝昭皇帝后，奉承祖宗庙，子万姓。臣昧死以闻。”皇太后诏曰：“可。”光遣宗正刘德至曾孙家尚冠里，洗沐赐御衣，太仆以軨车迎曾孙就斋宗正府，入未央宫见皇太后，封为阳武侯。而光奉上皇帝玺绶，谒于高庙，是为孝宣皇帝。
明年，下诏曰：“夫褒有德，赏元功，古今通谊也。大司马大将军光宿卫忠正，宣德明恩，守节秉谊，以安宗庙。其以河北、东武阳益封光万七千户。”与故所食凡二万户。赏赐前后黄金七千斤，钱六千万，杂缯三万匹，奴婢百七十人，马二千匹，甲第一区。
自昭帝时，光子禹及兄孙云皆中郎将，云弟山奉车都尉侍中，领胡越兵。光两女婿为东西宫卫尉，昆弟、诸婿、外孙皆奉朝请，为诸曹大夫，骑都尉、给事中。党亲连体，根据于朝廷。光自后元秉持万机，及上即位，乃归政。上谦让不受，诸事皆先关白光，然后奏御天子。光每朝见，上虚己敛容，礼下之已甚。
光秉政前后二十年。地节二年春病笃，车驾自临问光病，上为之涕泣。光上书谢恩曰：“愿分国邑三千户，以封兄孙奉车都尉山为列侯，奉兄骠骑将军去病祀。”事下丞相御史，即日拜光子禹为右将军。
光薨，上及皇太后亲临光丧。太中大夫任宣与侍御史五人持节护丧事。中二千石治莫府冢上。赐金钱、缯絮、绣被百领，衣五十箧，璧珠玑玉衣，梓宫、便房、黄肠题凑各一具，枞木外臧椁十五具。东园温明，皆如乘舆制度。载光尸柩以辒辌车，黄屋在纛，发材官轻车北军五校士军陈至茂陵，以送其葬。谥曰宣成侯。发三河卒穿复士，起冢祠堂。置园邑三百家，长丞奉守如旧法。
初，霍氏指西汉权臣霍光子孙奢侈，茂陵徐生曰：“霍氏必亡。夫奢则不逊，不逊必侮上；侮上者，逆道也。在人之右，众必害之。霍氏秉权日久，害之者多矣。天下害之，而又行以逆道，不亡何待！”乃上疏，言：“霍氏泰盛；陛下即爱厚之，宜以时抑制，无使至亡。”书三上，辄报闻。
其后，霍氏诛灭，而告霍氏者皆封。人为徐生上书曰：“臣闻客有过主人者，见其灶直突注：突，烟囱，傍有积薪。客谓主人：‘更为曲突，远徙其薪；不者，且有火患。’主人嘿然不应。俄而家果失火，邻里共救之，幸而得息。于是杀牛置酒，谢其邻人。灼烂者在于上行，余各以功次座，而不录言曲突者。人谓主人曰：‘乡使听客之言，不费牛酒，终亡火患。今论功而请宾，曲突徙薪无恩泽，焦头烂额为上客耶?’主人乃寤而请之。今茂陵徐福数上书言霍氏且有变，宜防绝之。乡使福说得行，则国亡裂土出爵之费，臣亡逆乱诛灭之败。往事既已，而福独不蒙其功。唯陛下察之——贵徙薪曲突之策，使居焦发灼烂之右。”上乃赐福帛十匹，后以为郎。
宣帝始立，谒见高庙，大将军霍光从骖乘，上内严惮之，若有芒刺在背。后车骑将军张安世代光骖乘，天子从容肆体，甚安近焉。及光身死。而宗族竟诛。故俗传之曰：“威震主者不畜。霍氏之祸，萌于骖乘。”
赞曰：霍光以结发内侍，起于阶闼之间，确然秉志，谊形于主。受襁褓之托，任汉室之寄，当庙堂，拥幼君，摧燕王，仆上官，因权制敌，以成其忠。处废置之际，临大节而不可夺，遂匡国家，安社稷。拥昭立宣，光为师保，虽周公、阿衡，何以加此！然光不学亡术，暗于大理，阴妻邪谋，立女为后，湛溺盈溢之欲，以增颠覆之祸，死财三年，宗族诛夷，哀哉！昔霍叔封于晋，晋即河东，光岂其苗裔乎？金日磾夷狄亡国，羁虏汉庭，而以笃敬寤主，忠信自著，勒功上将，传国后嗣，世名忠孝，七世内侍，何其盛也！本以休屠作金人为祭天主，故因赐姓金氏云。",https://so.gushiwen.org/shiwenv_a3efbd4c304d.aspx
724,"此道昔归顺，西郊胡正繁。
至今残破胆，应有未招魂。
近得归京邑，移官岂至尊。
无才日衰老，驻马望千门。",https://so.gushiwen.org/shiwenv_c6eb858ffa79.aspx
725,丰年多黍多稌，亦有高廪，万亿及秭。为酒为醴，烝畀祖妣。以洽百礼，降福孔皆。,https://so.gushiwen.org/shiwenv_8b73976b362c.aspx
726,"无限荷香染暑衣，阮郎何处弄船归。
自惭不及鸳鸯侣，犹得双双近钓矶。",https://so.gushiwen.org/shiwenv_17c01974ec0e.aspx
727,"洛阳城东路，桃李生路旁。
花花自相对，叶叶自相当。
春风东北起，花叶正低昂。
不知谁家子，提笼行采桑。
纤手折其枝，花落何飘扬。
请谢彼姝子，何为见损伤。
高秋八九月，白露变为霜。
终年会飘堕，安得久馨香。
秋时自零落，春月复芬芳。
何如盛年去，欢爱永相忘。
吾欲竟此曲，此曲愁人肠。
归来酌美酒，挟瑟上高堂。",https://so.gushiwen.org/shiwenv_4b47901e6beb.aspx
728,"江北上归舟，再见江南岸。江北江南几度秋，梦里朱颜换。
人是岭头云，聚散天谁管。君似孤云何处归，我似离群雁。",https://so.gushiwen.org/shiwenv_c9291c36011e.aspx
729,"春漏促，金烬暗挑残烛。一夜帘前风撼竹，梦魂相断续。
有个娇娆如玉，夜夜绣屏孤宿，闲抱琵琶寻旧曲，远山眉黛绿。",https://so.gushiwen.org/shiwenv_0822dc65997d.aspx
730,"出东门，不顾归。
来入门，怅欲悲。
盎中无斗米储，还视架上无悬衣。
拔剑东门去，舍中儿母牵衣啼：
“他家但愿富贵，贱妾与君共哺糜。
上用仓浪天故，下当用此黄口儿。今非！”
“咄！行！吾去为迟！白发时下难久居。”",https://so.gushiwen.org/shiwenv_e0381736c7be.aspx
731,"在昔闻南亩，当年竟未践。
屡空既有人，春兴岂自免。
夙晨装吾驾，启涂情己缅。
鸟弄欢新节，泠风送馀善。
寒竹被荒蹊，地为罕人远；
是以植杖翁，悠然不复返。
即理愧通识，所保讵乃浅。
先师有遗训，忧道不忧贫。
瞻望邈难逮，转欲志长勤。
秉耒欢时务，解颜劝农人。
平畴交远风，良苗亦怀新。
虽未量岁功，既事多所欣。
耕种有时息，行者无问津。
日入相与归，壶浆劳近邻。
长吟掩柴门，聊为陇亩民。",https://so.gushiwen.org/shiwenv_e0b0d4c9431e.aspx
732,"白马驮经事已空，断碑残刹见遗踪。
萧萧茅屋秋风起，一夜雨声羁思浓。",https://so.gushiwen.org/shiwenv_edaa4ac81dac.aspx
733,"弃我去者，昨日之日不可留；
乱我心者，今日之日多烦忧。
长风万里送秋雁，对此可以酣高楼。
蓬莱文章建安骨，中间小谢又清发。
俱怀逸兴壮思飞，欲上青天览明月。
抽刀断水水更流，举杯销愁愁更愁。
人生在世不称意，明朝散发弄扁舟。",https://so.gushiwen.org/shiwenv_731e2a19594e.aspx
734,"请以双白璧，买君双白鹇。
白鹇白如锦，白雪耻容颜。
照影玉潭里，刷毛琪树间。
夜栖寒月静，朝步落花闲。
我愿得此鸟，玩之坐碧山。
胡公能辍赠，笼寄野人还。",https://so.gushiwen.org/shiwenv_b0e467ff52fb.aspx
735,"朝搴苑中兰，畏彼霜下歇。
暝还云际宿，弄此石上月。
鸟鸣识夜栖，木落知风发。
异音同致听，殊响俱清越。
妙物莫为赏，芳醑谁与伐？
美人竟不来，阳阿徒晞发。",https://so.gushiwen.org/shiwenv_1db12b16ab53.aspx
736,"蒿里谁家地，聚敛魂魄无贤愚。
鬼伯一何相催促，人命不得稍踟蹰。",https://so.gushiwen.org/shiwenv_52279bb03669.aspx
737,"两个黄鹂鸣翠柳，一行白鹭上青天。
窗含西岭千秋雪，门泊东吴万里船。",https://so.gushiwen.org/shiwenv_549473b5211c.aspx
738,"大雅久不作，吾衰竟谁陈？
王风委蔓草，战国多荆榛。
龙虎相啖食，兵戈逮狂秦。
正声何微茫，哀怨起骚人。
扬马激颓波，开流荡无垠。
废兴虽万变，宪章亦已沦。
自从建安来，绮丽不足珍。
圣代复元古，垂衣贵清真。
群才属休明，乘运共跃鳞。
文质相炳焕，众星罗秋旻。
我志在删述，垂辉映千春。
希圣如有立，绝笔于获麟。",https://so.gushiwen.org/shiwenv_5835f8a8117b.aspx
739,"直自凤凰城破后，擘钗破镜分飞。天涯海角信音稀。梦回辽海北，魂断玉关西。
月解重圆星解聚，如何不见人归？今春还听杜鹃啼。年年看塞雁，一十四番回。",https://so.gushiwen.org/shiwenv_ed3e7750ef21.aspx
740,"周西伯昌，怀此圣德。三分天下，而有其二。
修奉贡献，臣节不坠。崇侯谗之，是以拘系。
后见赦原，赐之斧钺，得使专征，为仲尼所称。
达及德行，犹奉事殷，论叙其美。齐桓之功，为霸之道。
九合诸侯，一匡天下。一匡天下，不以兵车。
正而不谲，其德传称。孔子所叹，并称夷吾，民受其恩。
赐与庙胙，命无下拜。小白不敢尔，天威在颜咫尺。
晋文亦霸，躬奉天王。受赐圭瓒，秬鬯彤弓。
卢弓矢千，虎贲三百人。威服诸侯，师之所尊。
八方闻之，名亚齐桓。河阳之会，诈称周王，是其名纷葩。",https://so.gushiwen.org/shiwenv_f5ab28338930.aspx
741,"二月饶睡昏昏然，不独夜短昼分眠。
桃花气暖眼自醉，春渚日落梦相牵。
故乡门巷荆棘底，中原君臣豺虎边。
安得务农息战斗，普天无吏横索钱。",https://so.gushiwen.org/shiwenv_02c20840c8ce.aspx
742,"芳树千株发，摇荡三阳时。
气软来风易，枝繁度鸟迟。
春至花如锦，夏近叶成帷。
欲寄边城客，路远谁能持。",https://so.gushiwen.org/shiwenv_6ba71f164362.aspx
743,"执竞武王，无竞维烈。不显成康，上帝是皇。自彼成康，奄有四方，斤斤其明。
钟鼓喤喤，磬莞将将，降福穰穰。降福简简，威仪反反。既醉既饱，福禄来反。",https://so.gushiwen.org/shiwenv_5ff20a3d86a4.aspx
744,"冷红飘起桃花片，青春意绪阑珊。画楼帘幕卷轻寒，酒馀人散去，独自倚阑干。
夕阳千里连芳草，萋萋愁煞王孙。徘徊飞尽碧天云，凤笙何处，明月照黄昏。",https://so.gushiwen.org/shiwenv_c253858b4277.aspx
745,"飞花两岸照船红，百里榆堤半日风。
卧看满天云不动，不知云与我俱东。",https://so.gushiwen.org/shiwenv_9a36e882c21f.aspx
746,"雄雉于飞，泄泄其羽。我之怀矣，自诒伊阻。
雄雉于飞，下上其音。展矣君子，实劳我心。
瞻彼日月，悠悠我思。道之云远，曷云能来？
百尔君子，不知德行。不忮不求，何用不臧？",https://so.gushiwen.org/shiwenv_6b5dce503d1a.aspx
747,"几度见诗诗总好，及观标格过于诗。
平生不解藏人善，到处逢人说项斯。",https://so.gushiwen.org/shiwenv_d99c3aa50ad6.aspx
748,"黄头郎，捞拢去不归。
南浦芙蓉影，愁红独自垂。
水弄湘娥佩，竹啼山露月。
玉瑟调青门，石云湿黄葛。
沙上蘼芜花，秋风已先发。
好持扫罗荐，香出鸳鸯热。",https://so.gushiwen.org/shiwenv_cf9f2b3d5cb3.aspx
749,"螽斯羽，诜诜兮。宜尔子孙，振振兮。
螽斯羽，薨薨兮。宜尔子孙，绳绳兮。
螽斯羽，揖揖兮。宜尔子孙，蛰蛰兮。",https://so.gushiwen.org/shiwenv_894bafe1aeae.aspx
750,"招提精舍好，石壁向江开。
山影水中尽，鸟声天上来。
一灯传岁月，深院长莓苔。
日暮双林磬，泠泠送客回。",https://so.gushiwen.org/shiwenv_ad92e81222ed.aspx
751,"八年十二月，五日雪纷纷。
竹柏皆冻死，况彼无衣民。
回观村闾间，十室八九贫。
北风利如剑，布絮不蔽身。
唯烧蒿棘火，愁坐夜待晨。
乃知大寒岁，农者尤苦辛。
顾我当此日，草堂深掩门。
褐裘覆絁被，坐卧有馀温。
幸免饥冻苦，又无垄亩勤。
念彼深可愧，自问是何人。",https://so.gushiwen.org/shiwenv_649b872fb3d7.aspx
752,"青青河畔草，绵绵思远道。
远道不可思，宿昔梦见之。
梦见在我傍，忽觉在他乡。
他乡各异县，辗转不相见。
枯桑知天风，海水知天寒。
入门各自媚，谁肯相为言。
客从远方来，遗我双鲤鱼。
呼儿烹鲤鱼，中有尺素书。
长跪读素书，书中竟何如。
上言加餐食，下言长相忆。",https://so.gushiwen.org/shiwenv_495ec34d0ba5.aspx
753,"初闻征雁已无蝉，百尺楼高水接天。
青女素娥俱耐冷，月中霜里斗婵娟。",https://so.gushiwen.org/shiwenv_1f5d25ee1f19.aspx
754,"青松在东园，众草没其姿，
凝霜殄异类，卓然见高枝。
连林人不觉，独树众乃奇。
提壶抚寒柯，远望时复为。
吾生梦幻间，何事绁尘羁。",https://so.gushiwen.org/shiwenv_8ab82c2cd2d1.aspx
755,"客去波平槛，蝉休露满枝。永怀当此节，倚立自移时。
北斗兼春远，南陵寓使迟。天涯占梦数，疑误有新知。",https://so.gushiwen.org/shiwenv_d7b38e9592ad.aspx
756,"黄金殿里，烛影双龙戏。劝得官家真个醉，进酒犹呼万岁。
折旋舞彻《伊州》。君恩与整搔头。一夜御前宣住，六宫多少人愁。",https://so.gushiwen.org/shiwenv_8ecf116acb44.aspx
757,"庾肩吾于梁时，尝作宫体谣引，以应和皇子。及国势沦败，肩吾先潜难会稽，后始还家。仆意其必有遗文，今无得焉，故作还自会稽歌以补其悲。
野粉椒壁黄，湿萤满梁殿。
台城应教人，秋衾梦铜辇。
吴霜点归鬓，身与塘蒲晚。
脉脉辞金鱼，羁臣守迍贱。",https://so.gushiwen.org/shiwenv_6599907c5710.aspx
758,"吁嗟此转蓬，居世何独然。
长去本根逝，夙夜无休闲。
东西经七陌，南北越九阡。
卒遇回风起，吹我入云间。
自谓终天路，忽然下沉渊。
惊飙接我出，故归彼中田。
当南而更北，谓东而反西。
宕宕当何依，忽亡而复存。
飘飘周八泽，连翩历五山。
流转无恒处，谁知吾苦艰。
愿为中林草，秋随野火燔。
糜灭岂不痛，愿与株荄连。",https://so.gushiwen.org/shiwenv_a68006fcbb58.aspx
759,"病骨支离纱帽宽，孤臣万里客江干。
位卑未敢忘忧国，事定犹须待阖棺。
天地神灵扶庙社，京华父老望和銮。
出师一表通今古，夜半挑灯更细看。",https://so.gushiwen.org/shiwenv_d02a847e3a85.aspx
760,"成纪星郎字义山，适归高壤抱长叹。
词林枝叶三春尽，学海波澜一夜干。
风雨已吹灯烛灭，姓名长在齿牙寒。
只应物外攀琪树，便著霓裳上绛坛。
虚负凌云万丈才，一生襟抱未曾开。
鸟啼花落人何在，竹死桐枯凤不来。
良马足因无主踠，旧交心为绝弦哀。
九泉莫叹三光隔，又送文星入夜台。",https://so.gushiwen.org/shiwenv_465c026fba47.aspx
761,自送别，心难舍，一点相思几时绝？凭阑袖拂杨花雪。溪又斜，山又遮，人去也！,https://so.gushiwen.org/shiwenv_b820b5c9a126.aspx
762,"经始灵台，经之营之。庶民攻之，不日成之。经始勿亟，庶民子来。
王在灵囿，麀鹿攸伏。麀鹿濯濯，白鸟翯翯。王在灵沼，於牣鱼跃。
虡业维枞，贲鼓维镛。於论鼓钟，於乐辟廱。
於论鼓钟，於乐辟廱。鼍鼓逢逢。蒙瞍奏公。",https://so.gushiwen.org/shiwenv_fc200070596d.aspx
763,"奉君金卮之美酒，玳瑁玉匣之雕琴。
七彩芙蓉之羽帐，九华蒲萄之锦衾。
红颜零落岁将暮，寒光宛转时欲沉。
愿君裁悲且减思，听我抵节行路吟。
不见柏梁铜雀上，宁闻古时清吹音？",https://so.gushiwen.org/shiwenv_aad8362c3855.aspx
764,为谁忙，莫非命。西风驿马。落月书灯。青天蜀道难，红叶吴江冷。两字功名频看镜，不饶人白发星星。钓鱼子陵，思莼季鹰，笑我飘零。,https://so.gushiwen.org/shiwenv_ddbed7986f7c.aspx
765,"间关车之舝兮，思娈季女逝兮。匪饥匪渴，德音来括。虽无好友？式燕且喜。
依彼平林，有集维鷮。辰彼硕女，令德来教。式燕且誉，好尔无射。
虽无旨酒？式饮庶几。虽无嘉肴？式食庶几。虽无德与女？式歌且舞？
陟彼高冈，析其柞薪。析其柞薪，其叶湑兮。鲜我觏尔，我心写兮。
高山仰止，景行行止。四牡騑騑，六辔如琴。觏尔新婚，以慰我心。",https://so.gushiwen.org/shiwenv_3d961475d9df.aspx
766,"昏旦变气候，山水含清晖。
清晖能娱人，游子憺忘归。
出谷日尚早，入舟阳已微。
林壑敛暝色，云霞收夕霏。
芰荷迭映蔚，蒲稗相因依。
披拂趋南径，愉悦偃东扉。
虑澹物自轻，意惬理无违。
寄言摄生客，试用此道推。",https://so.gushiwen.org/shiwenv_5a2b43054977.aspx
767,"榴枝婀娜榴实繁，榴膜轻明榴子鲜。
可羡瑶池碧桃树，碧桃红颊一千年。",https://so.gushiwen.org/shiwenv_e595ac9ea613.aspx
768,"东归复得采真游，江水迎君日夜流。
客舍不离青雀舫，人家旧在白鸥洲。
风吹山带遥知雨，露湿荷裳已报秋。
闻道泉明居止近，篮舆相访为淹留。",https://so.gushiwen.org/shiwenv_11f9a6f4535d.aspx
769,"横看成岭侧成峰，远近高低各不同。
不识庐山真面目，只缘身在此山中。",https://so.gushiwen.org/shiwenv_f2f5469a6044.aspx
770,"言多令事败，器漏苦不密。
河溃蚁孔端，山坏由猿穴。
涓涓江汉流，天窗通冥室。
谗邪害公正，浮云翳白日。
靡辞无忠诚，华繁竟不实。
人有两三心，安能合为一。
三人成市虎，浸渍解胶漆。
生存多所虑，长寝万事毕。",https://so.gushiwen.org/shiwenv_7e68544ab064.aspx
771,"佳节清明桃李笑，野田荒冢只生愁。
雷惊天地龙蛇蛰，雨足郊原草木柔。
人乞祭余骄妾妇，士甘焚死不公侯。
贤愚千载知谁是，满眼蓬蒿共一丘。",https://so.gushiwen.org/shiwenv_5bf09ef51713.aspx
772,"堂西长笋别开门，堑北行椒却背村。
梅熟许同朱老吃，松高拟对阮生论。
欲作鱼梁云复湍，因惊四月雨声寒。
青溪先有蛟龙窟，竹石如山不敢安。
两个黄鹂鸣翠柳，一行白鹭上青天。
窗含西岭千秋雪，门泊东吴万里船。
药条药甲润青青，色过棕亭入草亭。
苗满空山惭取誉，根居隙地怯成形。",https://so.gushiwen.org/shiwenv_1905945f1740.aspx
773,思文后稷，克配彼天。立我烝民，莫菲尔极。贻我来牟，帝命率育，无此疆尔界。陈常于时夏。,https://so.gushiwen.org/shiwenv_1c9ff81414ba.aspx
774,"行行循归路，计日望旧居。
一欣侍温颜，再喜见友于。
鼓棹路崎曲，指景限西隅。
江山岂不险？归子念前涂。
凯风负我心，戢楪守穷湖。
高莽眇无界，夏木独森疏。
谁言客舟远？近瞻百里余。
延目识南岭，空叹将焉如！",https://so.gushiwen.org/shiwenv_102880bb7e40.aspx
775,"兴亡千古繁华梦，诗眼倦天涯。孔林乔木，吴宫蔓草，楚庙寒鸦。
数间茅舍，藏书万卷，投老村家。山中何事？松花酿酒，春水煎茶。",https://so.gushiwen.org/shiwenv_abc05662aed6.aspx
776,"碧酒时倾一两杯，船门才闭又还开。
好山万皱无人见，都被斜阳拈出来。",https://so.gushiwen.org/shiwenv_c295a5b97924.aspx
777,"枫叶千枝复万枝，江桥掩映暮帆迟。
忆君心似西江水，日夜东流无歇时。",https://so.gushiwen.org/shiwenv_098d8342e052.aspx
778,"玄武湖中玉漏催，鸡鸣埭口绣襦回。
谁言琼树朝朝见，不及金莲步步来。
敌国军营漂木柿，前朝神庙锁烟煤。
满宫学士皆颜色，江令当年只费才。",https://so.gushiwen.org/shiwenv_fd071e5dcc96.aspx
779,"觉来窗牖空，寥落雨声晓。
良游怨迟暮，末事惊纷扰。
为问经世心，古人难尽了。",https://so.gushiwen.org/shiwenv_45b480ed33f7.aspx
780,"风回小院庭芜绿，柳眼春相续。凭阑半日独无言，依旧竹声新月似当年。
笙歌未散尊罍在，池面冰初解。烛明香暗画堂深，满鬓青霜残雪思难任。",https://so.gushiwen.org/shiwenv_b8f51e7d0076.aspx
781,"二月卖新丝，五月粜新谷。
医得眼前疮，剜却心头肉。
我愿君王心，化作光明烛。
不照绮罗筵，只照逃亡屋。",https://so.gushiwen.org/shiwenv_f44bb562c20f.aspx
782,"垂柳覆金堤，蘼芜叶复齐。
水溢芙蓉沼，花飞桃李蹊。
采桑秦氏女，织锦窦家妻。
关山别荡子，风月守空闺。
恒敛千金笑，长垂双玉啼。
盘龙随镜隐，彩凤逐帷低。
飞魂同夜鹊，倦寝忆晨鸡。
暗牖悬蛛网，空梁落燕泥。
前年过代北，今岁往辽西。
一去无消息，那能惜马蹄。",https://so.gushiwen.org/shiwenv_d1a688ff5cf7.aspx
783,"津桥春水浸红霞，烟柳风丝拂岸斜。
翠辇不来金殿闭，宫莺衔出上阳花。",https://so.gushiwen.org/shiwenv_17dc09c5294f.aspx
784,"丘坟满目衣冠尽，城阙连云草树荒。
犹有国人怀旧德，一问茅屋祭昭王。",https://so.gushiwen.org/shiwenv_476d7420ffca.aspx
785,"蜀国曾闻子规鸟，宣城还见杜鹃花。
一叫一回肠一断，三春三月忆三巴。",https://so.gushiwen.org/shiwenv_e5b5c4d23caa.aspx
786,"大江分九流，淼漫成水乡。
舟子乘利涉，往来至浔阳。
因之泛五湖，流浪经三湘。
观涛壮枚发，吊屈痛沉湘。
魏阙心恒在，金门诏不忘。
遥怜上林雁，冰泮也回翔。",https://so.gushiwen.org/shiwenv_379ec73e9b12.aspx
787,"言入黄花川，每逐清溪水。
随山将万转，趣途无百里。
声喧乱石中，色静深松里。
漾漾泛菱荇，澄澄映葭苇。
我心素已闲，清川澹如此。
请留磐石上，垂钓将已矣。",https://so.gushiwen.org/shiwenv_3ca53d3dfb52.aspx
788,"一方黑照三方紫，黄河冰合鱼龙死。
三尺木皮断文理，百石强车上河水。
霜花草上大如钱，挥刀不入迷濛天。
争瀯海水飞凌喧，山瀑无声玉虹悬。",https://so.gushiwen.org/shiwenv_e9da3f3c53f6.aspx
789,"潦收沙衍出，霜降天宇晶。
伏槛一长眺，津途多远情。
思来江山外，望尽烟云生。
滔滔不自辨，役役且何成。
我来飒衰鬓，孰云飘华缨。
枥马苦踡跼，笼禽念遐征。
岁阴向晼晚，日夕空屏营。
物生贵得性，身累由近名。
内顾觉今是，追叹何时平。",https://so.gushiwen.org/shiwenv_0184c31a9e01.aspx
790,"终日望夫夫不归，化为孤石苦相思。
望来已是几千载，只似当时初望时。",https://so.gushiwen.org/shiwenv_ff62c323833f.aspx
791,"青青河畔草，郁郁园中柳。
盈盈楼上女，皎皎当窗牖。
娥娥红粉妆，纤纤出素手。
昔为倡家女，今为荡子妇。
荡子行不归，空床难独守。",https://so.gushiwen.org/shiwenv_f1ed977962de.aspx
792,"有客有客，亦白其马。有萋有且，敦琢其旅。有客宿宿，有客信信。
言授之絷，以絷其马。薄言追之，左右绥之。既有淫威，降福孔夷。",https://so.gushiwen.org/shiwenv_27a2fef94a30.aspx
793,"弹破庄周梦，两翅驾东风，三百座名园、一采一个空。
谁道风流种，唬杀寻芳的蜜蜂。
轻轻飞动，把卖花人搧过桥东。",https://so.gushiwen.org/shiwenv_8a14e722c2c1.aspx
794,"北楼西望满晴空，积水连山胜画中。
湍上急流声若箭，城头残月势如弓。
垂竿已羡磻溪老，体道犹思塞上翁。
为问边庭更何事，至今羌笛怨无穷。",https://so.gushiwen.org/shiwenv_23d0aa06c9b2.aspx
795,"太华生长松，亭亭凌霜雪。
天与百尺高，岂为微飙折？
桃李卖阳艳，路人行且迷。
春光扫地尽，碧叶成黄泥。
愿君学长松，慎勿作桃李。
受屈不改心，然后知君子。
见君乘骢马，知上太行道。
此地果摧轮，全身以为宝。
我如丰年玉，弃置秋田草。
但勖冰壶心，无为叹衰老。",https://so.gushiwen.org/shiwenv_748c8c9e35f4.aspx
796,"父老争看乌角巾，应缘曾现宰官身。
溪边古路三叉口，独立斜阳数过人。",https://so.gushiwen.org/shiwenv_288922dd0fda.aspx
797,"当日佳期鹊误传。至今犹作断肠仙。桥成汉渚星波外，人在鸾歌凤舞前。
欢尽夜，别经年。别多欢少奈何天。情知此会无长计，咫尺凉蟾亦未圆。",https://so.gushiwen.org/shiwenv_5b65e8076dde.aspx
798,"斜月横，疏星炯。不道秋宵真永。声缓缓，滴泠泠。双眸未易扃。
霜叶坠，幽虫絮，薄酒何曾得醉。天下事，少年心。分明点点深。",https://so.gushiwen.org/shiwenv_d2ac0510ac16.aspx
799,"艅艎何泛泛，空水共悠悠。
阴霞生远岫，阳景逐回流。
蝉噪林逾静，鸟鸣山更幽。
此地动归念，长年悲倦游。",https://so.gushiwen.org/shiwenv_3f7503246290.aspx
800,"月晕天风雾不开，海鲸东蹙百川回。
惊波一起三山动，公无渡河归去来。",https://so.gushiwen.org/shiwenv_dc56160f5799.aspx
801,"零落残魂倍黯然，双垂别泪越江边。
一身去国六千里，万死投荒十二年。
桂岭瘴来云似墨，洞庭春尽水如天。
欲知此后相思梦，长在荆门郢树烟。",https://so.gushiwen.org/shiwenv_8c7ea9f1c451.aspx
802,"相见处，晚晴天，刺桐花下越台前。
暗里回眸深属意，遗双翠，骑象背人先过水。",https://so.gushiwen.org/shiwenv_d2c7ad00c8a1.aspx
803,"余于长沙公为族，祖同出大司马。昭穆既远，以为路人。经过浔阳，临别赠此。
同源分流，人易世疏，慨然寤叹，念兹厥初；
礼服遂悠，岁月眇徂，感彼行路，眷然踌躇；
于穆令族，允构斯堂，谐气冬暄，映怀圭璋；
爰采春华，载警秋霜，我曰钦哉，实宗之光；
伊余云遘，在长忘同，笑言未久，逝焉西东；
遥遥三湘，滔滔九江，山川阻远，行李时通；
何以写心，贻此话言，进篑虽微，终焉为山；
敬哉离人，临路凄然，款襟或辽，音问其先。",https://so.gushiwen.org/shiwenv_537169c355e4.aspx
804,"嗟嗟烈祖！有秩斯祜。
申锡无疆，及尔斯所。
既载清酤，赉我思成。
亦有和羹，既戒既平。
鬷假无言，时靡有争。
绥我眉寿，黄耇无疆。
约軧错衡，八鸾鸧鸧。
以假以享，我受命溥将。
自天降康，丰年穰穰。
来假来飨，降福无疆。
顾予烝尝，汤孙之将。",https://so.gushiwen.org/shiwenv_9024ee7e8f40.aspx
805,"龙盘虎踞树层层，势入浮云亦是崩。
一种青山秋草里，路人唯拜汉文陵。",https://so.gushiwen.org/shiwenv_0e569e68899d.aspx
806,深秋绝塞谁相忆，木叶萧萧。乡路迢迢。六曲屏山和梦遥。 佳时倍惜风光别，不为登高。只觉魂销。南雁归时更寂寥。,https://so.gushiwen.org/shiwenv_13b5fe6c18c5.aspx
807,"祗役出皇邑，相期憩瓯越。
解缆及流潮，怀旧不能发。
析析就衰林，皎皎明秋月。
含情易为盈，遇物难可歇。
积疴谢生虑，寡欲罕所阙。
资此永幽栖，岂伊年岁别。
各勉日新志，音尘慰寂蔑。",https://so.gushiwen.org/shiwenv_7c4871063513.aspx
808,"明月照高楼，流光正徘徊。
上有愁思妇，悲叹有余哀。
借问叹者谁？言是宕子妻。
君行逾十年，孤妾常独栖。
君若清路尘，妾若浊水泥。
浮沉各异势，会合何时谐？
愿为西南风，长逝入君怀。
君怀良不开，贱妾当何依？",https://so.gushiwen.org/shiwenv_5ea23fc91c66.aspx
809,"泛泛东流水，磷磷水中石。
蘋藻生其涯，华叶纷扰溺。
采之荐宗庙，可以羞嘉客。
岂无园中葵？懿此出深泽。",https://so.gushiwen.org/shiwenv_15e55f335894.aspx
810,"冷烟轻澹傍衰丛，此夕秦淮驻断蓬。
栖雁远惊沽酒火，乱鸦高避落帆风。
地销王气波声急，山带秋阴树影空。
六代精灵人不见，思量应在月明中。",https://so.gushiwen.org/shiwenv_982d107918fb.aspx
811,"天街小雨润如酥，草色遥看近却无。
最是一年春好处，绝胜烟柳满皇都。
莫道官忙身老大，即无年少逐春心。
凭君先到江头看，柳色如今深未深。",https://so.gushiwen.org/shiwenv_d9b8b714a113.aspx
812,"泪咽却无声，只向从前悔薄情。凭仗丹青重省识，盈盈，一片伤心画不成。
别语忒分明，午夜鹣鹣梦早醒。卿自早醒侬自梦，更更，泣尽风檐夜雨铃。",https://so.gushiwen.org/shiwenv_174d6624f8a9.aspx
813,"君子于役，不知其期，曷至哉？鸡栖于埘，日之夕矣，羊牛下来。君子于役，如之何勿思！
君子于役，不日不月，曷其有佸？鸡栖于桀，日之夕矣，羊牛下括。君子于役，苟无饥渴！",https://so.gushiwen.org/shiwenv_fe6a8d52e5ad.aspx
814,"沉沉夏夜兰堂开，飞蚊伺暗声如雷。
嘈然歘起初骇听，殷殷若自南山来。
喧腾鼓舞喜昏黑，昧者不分聪者惑。
露华滴沥月上天，利觜迎人看不得。
我躯七尺尔如芒，我孤尔众能我伤。
天生有时不可遏，为尔设幄潜匡床。
清商一来秋日晓，羞尔微形饲丹鸟。",https://so.gushiwen.org/shiwenv_e581c5e8e8df.aspx
815,"巫峡迢迢旧楚宫，至今云雨暗丹枫。
微生尽恋人间乐，只有襄王忆梦中。",https://so.gushiwen.org/shiwenv_2317a28e735a.aspx
816,"楚山青，湘水绿，春风澹荡看不足。草芊芊，花簇簇，渔艇棹歌相续。
信浮沉，无管束，钓回乘月归湾曲。酒盈尊，云满屋，不见人间荣辱。",https://so.gushiwen.org/shiwenv_649954ba2526.aspx
817,"天若不爱酒，酒星不在天。
地若不爱酒，地应无酒泉。
天地既爱酒，爱酒不愧天。
已闻清比圣，复道浊如贤。
贤圣既已饮，何必求神仙。
三杯通大道，一斗合自然。
但得酒中趣，勿为醒者传。",https://so.gushiwen.org/shiwenv_a1361461c793.aspx
818,"襄樊四载弄干戈，不见渔歌，不见樵歌。试问如今事若何？金也消磨，谷也消磨。
柘枝不用舞婆娑，丑也能多，恶也能多！朱门日日买朱娥。军事如何？民事如何？",https://so.gushiwen.org/shiwenv_648aee77b2ec.aspx
819,"上帝深宫闭九阍，巫咸不下问衔冤。
黄陵别后春涛隔，湓浦书来秋雨翻。
只有安仁能作诔，何曾宋玉解招魂？
平生风义兼师友，不敢同君哭寝门。",https://so.gushiwen.org/shiwenv_c68f84ff64e8.aspx
820,"彤弓弨兮，受言藏之。我有嘉宾，中心贶之。钟鼓既设，一朝飨之。
彤弓弨兮，受言载之。我有嘉宾，中心喜之。钟鼓既设，一朝右之。
彤弓弨兮，受言櫜之。我有嘉宾，中心好之。钟鼓既设，一朝酬之。",https://so.gushiwen.org/shiwenv_eef5a0a49dff.aspx
821,"秋来相顾尚飘蓬，未就丹砂愧葛洪。
痛饮狂歌空度日，飞扬跋扈为谁雄。",https://so.gushiwen.org/shiwenv_ce50758cd06d.aspx
822,"鸿雁于飞，肃肃其羽。之子于征，劬劳于野。爰及矜人，哀此鳏寡。
鸿雁于飞，集于中泽。之子于垣，百堵皆作。虽则劬劳，其究安宅？
鸿雁于飞，哀鸣嗷嗷。维此哲人，谓我劬劳。维彼愚人，谓我宣骄。",https://so.gushiwen.org/shiwenv_29e8292e57f2.aspx
823,"平陵东，松柏桐，不知何人劫义公。
劫义公，在高堂下，交钱百万两走马。
两走马，亦诚难，顾见追吏心中恻。
心中恻，血出漉，归告我家卖黄犊。",https://so.gushiwen.org/shiwenv_3ab56db61cf3.aspx
824,"休遣玲珑唱我诗，我诗多是别君词。
明朝又向江头别，月落潮平是去时。",https://so.gushiwen.org/shiwenv_296ba0f18d16.aspx
825,"荒村带返照，落叶乱纷纷。
古路无行客，寒山独见君。
野桥经雨断，涧水向田分。
不为怜同病，何人到白云。",https://so.gushiwen.org/shiwenv_20cc31b08493.aspx
826,"虚舟纵逸棹，回复遂无穷。
发岁始俯仰，星纪奄将中。
南窗罕悴物，北林荣且丰。
神萍写时雨，晨色奏景风。
既来孰不去？人理固有终。
居常待其尽，曲肱岂伤冲。
迁化或夷险，肆志无窊隆。
即事如已高，何必升华嵩。",https://so.gushiwen.org/shiwenv_6a12af4b0c47.aspx
827,"上陵何美美，下津风以寒。
问客从何来，言从水中央。
桂树为君船，青丝为君笮，木兰为君棹，黄金错其间。
沧海之雀赤翅鸿，白雁随。
山林乍开乍合，曾不知日月明。
醴泉之水，光泽何蔚蔚。
芝为车，龙为马，览遨游，四海外。
甘露初二年，芝生铜池中，仙人下来饮，延寿千万岁。",https://so.gushiwen.org/shiwenv_3fe74e7fe930.aspx
828,"鴥彼晨风，郁彼北林。未见君子，忧心钦钦。如何如何，忘我实多！
山有苞栎，隰有六驳。未见君子，忧心靡乐。如何如何，忘我实多！
山有苞棣，隰有树檖。未见君子，忧心如醉。如何如何，忘我实多！",https://so.gushiwen.org/shiwenv_4e2d1fb87f29.aspx
829,"湖南为客动经春，燕子衔泥两度新。
旧入故园尝识主，如今社日远看人。
可怜处处巢居室，何异飘飘托此身。
暂语船樯还起去，穿花贴水益沾巾。",https://so.gushiwen.org/shiwenv_3824c688e859.aspx
830,"凿开混沌得乌金，藏蓄阳和意最深。
爝火燃回春浩浩，洪炉照破夜沉沉。
鼎彝元赖生成力，铁石犹存死后心。
但愿苍生俱饱暖，不辞辛苦出山林。",https://so.gushiwen.org/shiwenv_ac213da310d5.aspx
831,"东风吹水日衔山，春来长是闲。落花狼藉酒阑珊，笙歌醉梦间。
佩声悄，晚妆残，凭谁整翠鬟？留连光景惜朱颜，黄昏独倚阑。",https://so.gushiwen.org/shiwenv_04395ca29c6b.aspx
832,"夜长不得眠，明月何灼灼。
想闻散唤声，虚应空中诺。",https://so.gushiwen.org/shiwenv_2a2ac5c41f01.aspx
833,"西京乱无象，豺虎方遘患。
复弃中国去，委身适荆蛮。
亲戚对我悲，朋友相追攀。
出门无所见，白骨蔽平原。
路有饥妇人，抱子弃草间。
顾闻号泣声，挥涕独不还。
“未知身死处，何能两相完？”
驱马弃之去，不忍听此言。
南登霸陵岸，回首望长安，
悟彼下泉人，喟然伤心肝。",https://so.gushiwen.org/shiwenv_cf61fbd62088.aspx
834,"置酒高堂，悲歌临觞。
人寿几何，逝如朝霜。
时无重至，华不再阳。
苹以春晖，兰以秋芳。
来日苦短，去日苦长。
今我不乐，蟋蟀在房。
乐以会兴，悲以别章。
岂曰无感，忧为子忘。
我酒既旨，我肴既臧。
短歌可咏，长夜无荒。",https://so.gushiwen.org/shiwenv_acb53c9d482a.aspx
835,於皇武王！无竞维烈。允文文王，克开厥后。嗣武受之，胜殷遏刘，耆定尔功。,https://so.gushiwen.org/shiwenv_8b849809138d.aspx
836,"悲来乎，悲来乎。
主人有酒且莫斟，听我一曲悲来吟。
悲来不吟还不笑，天下无人知我心。
君有数斗酒，我有三尺琴。
琴鸣酒乐两相得，一杯不啻千钧金。
悲来乎，悲来乎。
天虽长，地虽久，金玉满堂应不守。
富贵百年能几何，死生一度人皆有。
孤猿坐啼坟上月，且须一尽杯中酒。
悲来乎，悲来乎。
凤凰不至河无图，微子去之箕子奴。
汉帝不忆李将军，楚王放却屈大夫。
悲来乎，悲来乎。
秦家李斯早追悔，虚名拨向身之外。
范子何曾爱五湖，功成名遂身自退。
剑是一夫用，书能知姓名。
惠施不肯干万乘，卜式未必穷一经。
还须黑头取方伯，莫谩白首为儒生。",https://so.gushiwen.org/shiwenv_8381592e4a1e.aspx
837,"低花树映小妆楼，春入眉心两点愁。
斜倚栏干背鹦鹉，思量何事不回头。",https://so.gushiwen.org/shiwenv_859af0a3b832.aspx
838,"问花花不语，为谁落，为谁开。算春色三分，半随流水，半入尘埃。人生能几欢笑，但相逢、尊酒莫相催。千古幕天席地，一春翠绕珠围。
彩云回首暗高台。烟树渺吟怀。拚一醉留春，留春不住，醉里春归。西楼半帘斜日，怪衔春、燕子却飞来。一枕青楼好梦，又教风雨惊回。",https://so.gushiwen.org/shiwenv_7d6d38a9a355.aspx
839,"一别都门三改火，天涯踏尽红尘。依然一笑作春温。无波真古井，有节是秋筠。
惆怅孤帆连夜发，送行淡月微云。尊前不用翠眉颦。人生如逆旅，我亦是行人。",https://so.gushiwen.org/shiwenv_330cfc1476ad.aspx
840,一江烟水照晴岚，两岸人家接画檐，芰荷丛一段秋光淡。看沙鸥舞再三，卷香风十里珠帘。画船儿天边至，酒旗儿风外飐。爱杀江南！,https://so.gushiwen.org/shiwenv_0ad02153875b.aspx
841,"曾绝朱缨吐锦茵，欲披荒草访遗尘。
秋风忽洒西园泪，满目山阳笛里人。",https://so.gushiwen.org/shiwenv_42d132902c86.aspx
842,"营营青蝇，止于樊。岂弟君子，无信谗言。
营营青蝇，止于棘。谗人罔极，交乱四国。
营营青蝇，止于榛。谗人罔极，构我二人。",https://so.gushiwen.org/shiwenv_64e14a81ec75.aspx
843,落日斜，秋风冷。今夜故人来不来，教人立尽梧桐影。,https://so.gushiwen.org/shiwenv_ef05149c3d9f.aspx
844,"正位开重屋，凌空出火珠。
夜来双月满，曙后一星孤。
天净光难灭，云生望欲无。
遥知太平代，国宝在名都。",https://so.gushiwen.org/shiwenv_35c2b2efe845.aspx
845,"天保定尔，亦孔之固。俾尔单厚，何福不除？俾尔多益，以莫不庶。
天保定尔，俾尔戬穀。罄无不宜，受天百禄。降尔遐福，维日不足。
天保定尔，以莫不兴。如山如阜，如冈如陵，如川之方至，以莫不增。
吉蠲为饎，是用孝享。禴祠烝尝，于公先王。君曰：卜尔，万寿无疆。
神之吊矣，诒尔多福。民之质矣，日用饮食。群黎百姓，遍为尔德。
如月之恒，如日之升。如南山之寿，不骞不崩。如松柏之茂，无不尔或承。",https://so.gushiwen.org/shiwenv_4cfbf07b9aa0.aspx
846,"有甚闲愁可皱眉。老怀无绪自伤悲。百年旋逐花阴转，万事长看鬓发知。
溪上枕，竹间棋。怕寻酒伴懒吟诗。十分筋力夸强健，只比年时病起时。",https://so.gushiwen.org/shiwenv_43f4185fed32.aspx
847,"峭寒催换木棉裘，倚杖郊原作近游。
最是秋风管闲事，红他枫叶白人头。",https://so.gushiwen.org/shiwenv_be7962a66e22.aspx
848,"鸠雨催成新绿，燕泥收尽残红。春光还与美人同。论心空眷眷，分袂却匆匆。
只道真情易写，那知怨句难工。水流云散各西东。半廊花院月，一帽柳桥风。",https://so.gushiwen.org/shiwenv_9ef747b48e48.aspx
849,"月落星稀天欲明，孤灯未灭梦难成。
披衣更向门前望，不忿朝来鹊喜声。",https://so.gushiwen.org/shiwenv_b2616c716b18.aspx
850,"山中相送罢，日暮掩柴扉。
春草明年绿，王孙归不归？",https://so.gushiwen.org/shiwenv_6368d3d62fcd.aspx
851,"木落雁南度，北风江上寒。
我家襄水曲，遥隔楚云端。
乡泪客中尽，孤帆天际看。
迷津欲有问，平海夕漫漫。",https://so.gushiwen.org/shiwenv_219b75964f74.aspx
852,"朱颜渐老，白发添多少？桃李春风浑过了，留得桑榆残照。
江南地迥无尘，老夫一片闲云。恋杀青山不去，青山未必留人。",https://so.gushiwen.org/shiwenv_fd555a241f44.aspx
853,"秋气集南涧，独游亭午时。
回风一萧瑟，林影久参差。
始至若有得，稍深遂忘疲。
羁禽响幽谷，寒藻舞沦漪。
去国魂已远，怀人泪空垂。
孤生易为感，失路少所宜。
索寞竟何事，徘徊只自知。
谁为后来者，当与此心期。",https://so.gushiwen.org/shiwenv_1b779e1fedf6.aspx
854,"魏帝营八极，蚁观一祢衡。
黄祖斗筲人，杀之受恶名。
吴江赋鹦鹉，落笔超群英。
锵锵振金玉，句句欲飞鸣。
鸷鹗啄孤凤，千春伤我情。
五岳起方寸，隐然讵可平。
才高竟何施，寡识冒天刑。
至今芳洲上，兰蕙不忍生。",https://so.gushiwen.org/shiwenv_7e55acd9f164.aspx
855,"天上碧桃和露种，日边红杏倚云栽。
芙蓉生在秋江上，不向东风怨未开。",https://so.gushiwen.org/shiwenv_1cb8510ef7a8.aspx
856,"袨服华妆着处逢，六街灯火闹儿童。
长衫我亦何为者，也在游人笑语中。",https://so.gushiwen.org/shiwenv_94091b1ccc6e.aspx
857,"贵贱贤愚，莫不营营以惜生，斯甚惑焉；故极陈形影之苦，言神辨自然以释之。好事君子，共取其心焉。
形赠影
天地长不没，山川无改时。
草木得常理，霜露荣悴之。
谓人最灵智，独复不如兹。
适见在世中，奄去靡归期。
奚觉无一人，亲识岂相思。
但余平生物，举目情凄洏。
我无腾化术，必尔不复疑。
愿君取吾言，得酒莫苟辞。
影答形
存生不可言，卫生每苦拙。
诚愿游昆华，邈然兹道绝。
与子相遇来，未尝异悲悦。
憩荫若暂乖，止日终不别。
此同既难常，黯尔俱时灭。
身没名亦尽，念之五情热。
立善有遗爱，胡为不自竭？
酒云能消忧，方此讵不劣！
神释
大钧无私力，万理自森著。
人为三才中，岂不以我故。
与君虽异物，生而相依附。
结托既喜同，安得不相语。
三皇大圣人，今复在何处？
彭祖爱永年，欲留不得住。
老少同一死，贤愚无复数。
日醉或能忘，将非促龄具？
立善常所欣，谁当为汝誉？
甚念伤吾生，正宜委运去。
纵浪大化中，不喜亦不惧。
应尽便须尽，无复独多虑。",https://so.gushiwen.org/shiwenv_2106d9eb8efc.aspx
858,"夜如何其？夜未央，庭燎之光。君子至止，鸾声将将。
夜如何其？夜未艾，庭燎晣晣。君子至止，鸾声哕哕。
夜如何其？夜乡晨，庭燎有辉。君子至止，言观其旂。",https://so.gushiwen.org/shiwenv_6f4669490083.aspx
859,载见辟王，曰求厥章。龙旂阳阳，和铃央央。鞗革有鸧，休有烈光。率见昭考，以孝以享。以介眉寿，永言保之，思皇多祜。烈文辟公，绥以多福，俾缉熙于纯嘏。,https://so.gushiwen.org/shiwenv_b01e1b13c559.aspx
860,"更深月色半人家，北斗阑干南斗斜。
今夜偏知春气暖，虫声新透绿窗纱。",https://so.gushiwen.org/shiwenv_cb396f21ec13.aspx
861,"鸿鹄高飞，一举千里。
羽翮已就，横绝四海。
横绝四海，当可奈何？
虽有矰缴，尚安所施？",https://so.gushiwen.org/shiwenv_81b6ee069ac8.aspx
862,"荆溪白石出，天寒红叶稀。
山路元无雨，空翠湿人衣。",https://so.gushiwen.org/shiwenv_507642b89a06.aspx
863,"东门之池，可以沤麻。彼美淑姬，可与晤歌。
东门之池，可以沤纻。彼美淑姬，可与晤语。
东门之池，可以沤菅。彼美淑姬，可与晤言。",https://so.gushiwen.org/shiwenv_b2cb5220d9d2.aspx
864,"草庐寄穷巷，甘以辞华轩。
正夏长风急，林室顿烧燔。
一宅无遗宇，肪舟荫门前。
迢迢新秋夕，亭亭月将圆。
果菜始复生，惊鸟尚未还。
中宵伫遥念，一盼周九天。
总发抱孤介，奄出四十年。
形迹凭化往，灵府长独闲。
贞刚自有质，玉石乃非坚。
仰想东户时，余粮宿中田。
鼓腹无所思；朝起暮归眠。
既已不遇兹，且遂灌我园。",https://so.gushiwen.org/shiwenv_792d6561db30.aspx
865,"晋室昔横溃，永嘉遂南奔。
沙尘何茫茫，龙虎斗朝昏。
胡马风汉草，天骄蹙中原。
哲匠感颓运，云鹏忽飞翻。
组练照楚国，旌旗连海门。
西秦百万众，戈甲如云屯。
投鞭可填江，一扫不足论。
皇运有返正，丑虏无遗魂。
谈笑遏横流，苍生望斯存。
冶城访古迹，犹有谢安墩。
凭览周地险，高标绝人喧。
想像东山姿，缅怀右军言。
梧桐识嘉树，蕙草留芳根。
白鹭映春洲，青龙见朝暾。
地古云物在，台倾禾黍繁。
我来酌清波，于此树名园。
功成拂衣去，归入武陵源。",https://so.gushiwen.org/shiwenv_a17c74da3aa9.aspx
866,"别业临青甸，鸣銮降紫霄。
长筵鹓鹭集，仙管凤凰调。
树接南山近，烟含北渚遥。
承恩咸已醉，恋赏未还镳。",https://so.gushiwen.org/shiwenv_210d20fd18c7.aspx
867,"江南可采莲，莲叶何田田，鱼戏莲叶间。
鱼戏莲叶东，鱼戏莲叶西，鱼戏莲叶南，鱼戏莲叶北。",https://so.gushiwen.org/shiwenv_ef9cd9ba44bb.aspx
868,"六月栖栖，戎车既饬。四牡骙骙，载是常服。玁狁孔炽，我是用急。王于出征，以匡王国。
比物四骊，闲之维则。维此六月，既成我服。我服既成，于三十里。王于出征，以佐天子。
四牡修广，其大有颙。薄伐玁狁，以奏肤公。有严有翼，共武之服。共武之服，以定王国。
玁狁匪茹，整居焦获。侵镐及方，至于泾阳。织文鸟章，白旆央央。元戎十乘，以先启行。
戎车既安，如轾如轩。四牡既佶，既佶且闲。薄伐玁狁，至于大原。文武吉甫，万邦为宪。
吉甫燕喜，既多受祉。来归自镐，我行永久。饮御诸友，炰鳖脍鲤。侯谁在矣？张仲孝友。",https://so.gushiwen.org/shiwenv_04cc91fd3af5.aspx
869,"王室比多难，高官皆武臣。
幽燕通使者，岳牧用词人。
国待贤良急，君当拔擢新。
佩刀成气象，行盖出风尘。
战伐乾坤破，疮痍府库贫。
众寮宜洁白，万役但平均！
霄汉瞻佳士，泥涂任此身。
秋天正摇落，回首大江滨！",https://so.gushiwen.org/shiwenv_914a27b9a3b2.aspx
870,"於铄王师，遵养时晦。
时纯熙矣，是用大介。
我龙受之，蹻蹻王之造。
载用有嗣，实维尔公允师。",https://so.gushiwen.org/shiwenv_6c3896f3c28f.aspx
871,"七夕今宵看碧霄，牵牛织女渡河桥。
家家乞巧望秋月，穿尽红丝几万条。",https://so.gushiwen.org/shiwenv_e152d043be94.aspx
872,"花前失却游春侣，独自寻芳。满目悲凉。纵有笙歌亦断肠。
林间戏蝶帘间燕，各自双双。忍更思量，绿树青苔半夕阳。",https://so.gushiwen.org/shiwenv_a96c2b091ad6.aspx
873,"萧条竹林院，风雨丛兰折。
幽鸟林上啼，青苔人迹绝。
燕居日已永，夏木纷成结。
几阁积群书，时来北窗阅。",https://so.gushiwen.org/shiwenv_ab3d6ab3a78c.aspx
874,"鲁连卖谈笑，岂是顾千金。
陶朱虽相越，本有五湖心。
余亦南阳子，时为梁甫吟。
苍山容偃蹇，白日惜颓侵。
愿一佐明主，功成还旧林。
西来何所为，孤剑托知音。
鸟爱碧山远，鱼游沧海深。
呼鹰过上蔡，卖畚向嵩岑。
他日闲相访，丘中有素琴。",https://so.gushiwen.org/shiwenv_313711d17e2e.aspx
875,"纠纠葛屦，可以履霜？掺掺女手，可以缝裳？要之襋之，好人服之。
好人提提，宛然左辟，佩其象揥。维是褊心，是以为刺。",https://so.gushiwen.org/shiwenv_bacf3909e1b8.aspx
876,"碧水丹山映杖藜，夕阳犹在小桥西。
微吟不道惊溪鸟，飞入乱云深处啼。",https://so.gushiwen.org/shiwenv_14df22a8fd7f.aspx
877,"绿兮衣兮，绿衣黄里。心之忧矣，曷维其已？
绿兮衣兮，绿衣黄裳。心之忧矣，曷维其亡？
绿兮丝兮，女所治兮。我思古人，俾无訧兮。
絺兮绤兮，凄其以风。我思古人，实获我心。",https://so.gushiwen.org/shiwenv_8b38b9613812.aspx
878,"千丈悬崖削翠，一川落日镕金。白鸥来往本无心。选甚风波一任。
别浦鱼肥堪脍，前村酒美重斟。千年往事已沈沈。闲管兴亡则甚。",https://so.gushiwen.org/shiwenv_b9cc747afadf.aspx
879,"蒲萄酒，金叵罗，吴姬十五细马驮。
青黛画眉红锦靴，道字不正娇唱歌。
玳瑁筵中怀里醉，芙蓉帐底奈君何！",https://so.gushiwen.org/shiwenv_f0fbbee95d7a.aspx
880,"湖上芙蓉早。向北山、山深雾冷，更看花好。流水茫茫城下梦，空指游仙路杳。笑萝障、云屏亲到。雪玉肌肤春温夜，饮湖光、山渌成花貌。临涧水，弄清照。
著愁不尽宫眉小。听一声、相思曲里，赋情多少。红日阑干鸳鸯枕，那枉裙腰褪了。算谁识、垂杨秋袅。不是秦楼无缘分，点吴霜、羞带簪花帽。但殢酒，任天晓。",https://so.gushiwen.org/shiwenv_3bc312e0301c.aspx
881,"出其东门，有女如云。虽则如云，匪我思存。缟衣綦巾，聊乐我员。
出其闉闍，有女如荼。虽则如荼，匪我思且。缟衣茹藘，聊可与娱。",https://so.gushiwen.org/shiwenv_1a59bde5d00c.aspx
882,"绸缪束薪，三星在天。今夕何夕，见此良人？子兮子兮，如此良人何？
绸缪束刍，三星在隅。今夕何夕，见此邂逅？子兮子兮，如此邂逅何？
绸缪束楚，三星在户。今夕何夕，见此粲者？子兮子兮，如此粲者何？",https://so.gushiwen.org/shiwenv_525b4bf0c6a7.aspx
883,"翩翩四公子，浊世称贤明。
龙虎方交争，七国并抗衡。
食客三千余，门下多豪英。
游说朝夕至，辩士自纵横。
孟尝东出关，济身由鸡鸣。
信陵西反魏，秦人不窥兵。
赵胜南诅楚，乃与毛遂行。
黄歇北适秦，太子还入荆。
美哉游侠士，何以尚四卿。
我则异于是，好古师老、彭。",https://so.gushiwen.org/shiwenv_a7ab4b0acebe.aspx
884,"不见李生久，佯狂真可哀。
世人皆欲杀，吾意独怜才。
敏捷诗千首，飘零酒一杯。
匡山读书处，头白好归来。",https://so.gushiwen.org/shiwenv_6adf514caf11.aspx
885,宝幡彩胜堆金缕，双燕钗头舞。人间要识春来处。天际雁，江边树。故国莺花又谁主。念憔悴，几年羁旅。把酒祝东风，吹取人归去。,https://so.gushiwen.org/shiwenv_f08acb2d4107.aspx
886,"扶桑已在渺茫中，家在扶桑东更东。
此去与师谁共到，一船明月一帆风。",https://so.gushiwen.org/shiwenv_051a13378bfa.aspx
887,"苦相身为女，卑陋难再陈。
男儿当门户，堕地自生神。
雄心志四海，万里望风尘。
女育无欣爱，不为家所珍。
长大逃深室，藏头羞见人。
垂泪适他乡，忽如雨绝云。
低头和颜色，素齿结朱唇。
跪拜无复数，婢妾如严宾。
情合同云汉，葵藿仰阳春。
心乖甚水火，百恶集其身。
玉颜随年变，丈夫多好新。
昔为形与影，今为胡与秦。
胡秦时相见，一绝逾参辰。",https://so.gushiwen.org/shiwenv_0175abe0e6e1.aspx
888,"憔悴年来甚，萧条益自伤。
风威侵病骨，雨气咽愁肠。
夜鼎唯煎药，朝髭半染霜。
前缘竟何似，谁与问空王。",https://so.gushiwen.org/shiwenv_6b773bd40e83.aspx
889,"华山畿，华山畿，
君既为侬死，独生为谁施？
欢若见怜时，棺木为侬开。",https://so.gushiwen.org/shiwenv_0d5a17b973af.aspx
890,"谁道闲情抛掷久？每到春来，惆怅还依旧。日日花前常病酒，敢辞镜里朱颜瘦。
河畔青芜堤上柳，为问新愁，何事年年有？独立小桥风满袖，平林新月人归后。",https://so.gushiwen.org/shiwenv_ba32ae795e5c.aspx
891,"闲居三十载，遂与尘事冥。
诗书敦宿好，林园无世情。
如何舍此去，遥遥至南荆！
叩枻新秋月，临流别友生。
凉风起将夕，夜景湛虚明。
昭昭天宇阔，皛皛川上平。
怀役不遑寐，中宵尚孤征。
商歌非吾事，依依在耦耕。
投冠旋旧墟，不为好爵萦。
养真衡茅下，庶以善自名。",https://so.gushiwen.org/shiwenv_fd9bba5a190d.aspx
892,"辛丑正月五日，天气澄和，风物闲美，与二三邻曲，同游斜川。临长流，望曾城，鲂鲤跃鳞于将夕，水鸥乘和以翻飞。彼南阜者，名实旧矣，不复乃为嗟叹。若夫曾城，傍无依接，独秀中皋，遥想灵山，有爱嘉名。欣对不足，率共赋诗。悲日月之遂往，悼吾年之不留。各疏年纪乡里，以记其时日。
开岁倏五日，吾生行归休。
念之动中怀，及辰为兹游。
气和天惟澄，班坐依远流。
弱湍驰文纺，闲谷矫鸣鸥。
迥泽散游目，缅然睇曾丘。
虽微九重秀，顾瞻无匹俦。
提壶接宾侣，引满更献酬。
未知从今去，当复如此不？
中觞纵遥情，忘彼千载忧。
且极今朝乐，明日非所求。",https://so.gushiwen.org/shiwenv_6bf297dbfc89.aspx
893,"我军青坂在东门，天寒饮马太白窟。
黄头奚儿日向西，数骑弯弓敢驰突。
山雪河冰野萧瑟，青是烽烟白人骨。
焉得附书与我军，忍待明年莫仓卒。",https://so.gushiwen.org/shiwenv_0d24da014fe2.aspx
894,"绿树始摇芳，芳生非一叶。
一叶度春风，芳芳自相接。
色杂乱参差，众花纷重叠。
重叠不可思，思此谁能惬。",https://so.gushiwen.org/shiwenv_5d2e2d45d4e0.aspx
895,"金翡翠，为我南飞传我意：罨画桥边春水，几年花下醉？
别后只知相愧，泪珠难远寄。罗幕绣帷鸳被，旧欢如梦。",https://so.gushiwen.org/shiwenv_6e3bfb1be0e6.aspx
896,"海上生明月，天涯共此时。
情人怨遥夜，竟夕起相思。
灭烛怜光满，披衣觉露滋。
不堪盈手赠，还寝梦佳期。",https://so.gushiwen.org/shiwenv_7cc200edc65e.aspx
897,"辘轳金井梧桐晚，几树惊秋。昼雨新愁，百尺虾须在玉钩。
琼窗春断双蛾皱，回首边头。欲寄鳞游，九曲寒波不泝流。",https://so.gushiwen.org/shiwenv_1b064e2039a8.aspx
898,"细草绿汀洲，王孙耐薄游。
年华初冠带，文体旧弓裘。
野渡花争发，春塘水乱流。
使君怜小阮，应念倚门愁。",https://so.gushiwen.org/shiwenv_3982615256b8.aspx
899,"皿虫化为疠，夷俗多所神。
衔猜每腊毒，谋富不为仁。
蔬果自远至，杯酒盈肆陈。
言甘中必苦，何用知其真？
华洁事外饰，尤病中州人。
钱刀恐贾害，饥至益逡巡。
窜伏常战栗，怀故逾悲辛。
庶氏有嘉草，攻襘事久泯。
炎帝垂灵编，言此殊足珍。
崎驱乃有得，托以全余身。
纷敷碧树阴，眄睐心所亲。",https://so.gushiwen.org/shiwenv_900977cc30e3.aspx
900,"江水沉沉帆影过，游鱼到晚透寒波。渡口双双飞白鸟，烟袅，芦花深处隐渔歌。
扁舟短棹归兰浦，人去，萧萧竹径透青莎。深夜无风新雨歇，凉月，露迎珠颗入圆荷。",https://so.gushiwen.org/shiwenv_568e35f7d336.aspx
901,"呵冻提篙手未苏，满船凉月雪模糊。
画家不识渔家苦，好作寒江钓雪图。",https://so.gushiwen.org/shiwenv_a2486afa2fd1.aspx
902,"习习谷风，以阴以雨。黾勉同心，不宜有怒。采葑采菲，无以下体？德音莫违，及尔同死。
行道迟迟，中心有违。不远伊迩，薄送我畿。谁谓荼苦，其甘如荠。宴尔新婚，如兄如弟。
泾以渭浊，湜湜其沚。宴尔新婚，不我屑以。毋逝我梁，毋发我笱。我躬不阅，遑恤我后。
就其深矣，方之舟之。就其浅矣，泳之游之。何有何亡，黾勉求之。凡民有丧，匍匐救之。
不我能慉，反以我为仇。既阻我德，贾用不售。昔育恐育鞫，及尔颠覆。既生既育，比予于毒。
我有旨蓄，亦以御冬。宴尔新婚，以我御穷。有洸有溃，既诒我肄。不念昔者，伊余来塈。",https://so.gushiwen.org/shiwenv_d98226629de3.aspx
903,"所思竟何在，怅望深荆门。
举世无相识，终身思旧恩。
方将与农圃，艺植老丘园。
目尽南飞雁，何由寄一言。",https://so.gushiwen.org/shiwenv_e2e09424c3d7.aspx
904,"怅恨独策还，崎岖历榛曲。
山涧清且浅，可以濯吾足。
漉我新熟酒，只鸡招近局。
日入室中暗，荆薪代明烛。
欢来苦夕短，已复至天旭。",https://so.gushiwen.org/shiwenv_ee5d820381b5.aspx
905,"山中何所有，岭上多白云。
只可自怡悦，不堪持赠君。",https://so.gushiwen.org/shiwenv_e1b856d94566.aspx
906,"百年长扰扰，万事悉悠悠。
日光随意落，河水任情流。
礼乐囚姬旦，诗书缚孔丘。
不如高枕枕，时取醉消愁。",https://so.gushiwen.org/shiwenv_0cc075a8effc.aspx
907,"于阗采花人，自言花相似。
明妃一朝西入胡，胡中美女多羞死。
乃知汉地多名姝，胡中无花可方比。
丹青能令丑者妍，无盐翻在深宫里。
自古妒蛾眉，胡沙埋皓齿。",https://so.gushiwen.org/shiwenv_10a1c1fcfbe1.aspx
908,"饮散离亭西去，浮生长恨飘蓬。回头烟柳渐重重。淡云孤雁远，寒日暮天红。
今夜画船何处？潮平淮月朦胧。酒醒人静奈愁浓。残灯孤枕梦，轻浪五更风。",https://so.gushiwen.org/shiwenv_0e6eadb8c571.aspx
909,"芃芃黍苗，阴雨膏之。悠悠南行，召伯劳之。
我任我辇，我车我牛。我行既集，盖云归哉。
我徒我御，我师我旅。我行既集，盖云归处。
肃肃谢功，召伯营之。烈烈征师，召伯成之。
原隰既平，泉流既清。召伯有成，王心则宁。",https://so.gushiwen.org/shiwenv_ebf5b3d9259c.aspx
910,"客心愁日暮，徙倚空望归。
山烟涵树色，江水映霞晖。
独鹤凌空逝，双凫出浪飞。
故乡千余里，兹夕寒无衣。",https://so.gushiwen.org/shiwenv_fd5efd9a9d5a.aspx
911,"黄陵庙前莎草春，黄陵女儿蒨裙新。
轻舟短櫂唱歌去，水远山长愁杀人。",https://so.gushiwen.org/shiwenv_98de220ae0a7.aspx
912,"明明在下，赫赫在上。天难忱斯，不易维王。天位殷适，使不挟四方。
挚仲氏任，自彼殷商，来嫁于周，曰嫔于京。乃及王季，维德之行。
大任有身，生此文王。维此文王，小心翼翼。昭事上帝，聿怀多福。厥德不回，以受方国。
天监在下，有命既集。文王初载，天作之合。在洽之阳，在渭之涘。
文王嘉止，大邦有子。大邦有子，伣天之妹。文定厥祥，亲迎于渭。造舟为梁，不显其光。
有命自天，命此文王。于周于京，缵女维莘。长子维行，笃生武王。保右命尔，燮伐大商。
殷商之旅，其会如林。矢于牧野，维予侯兴。上帝临女，无贰尔心。
牧野洋洋，檀车煌煌，驷騵彭彭。维师尚父，时维鹰扬。凉彼武王，肆伐大商，会朝清明。",https://so.gushiwen.org/shiwenv_59017094d758.aspx
913,"渊冰厚三尺，素雪覆千里。
我心如松柏，君情复何似？",https://so.gushiwen.org/shiwenv_a18bdc3c4ce5.aspx
914,"莫将画竹论难易，刚道繁难简更难。
君看萧萧只数叶，满堂风雨不胜寒。",https://so.gushiwen.org/shiwenv_f55907b251d1.aspx
915,"肃肃鸨羽，集于苞栩。王事靡盬，不能蓺稷黍。父母何怙？悠悠苍天，曷其有所？
肃肃鸨翼，集于苞棘。王事靡盬，不能蓺黍稷。父母何食？悠悠苍天，曷其有极？
肃肃鸨行，集于苞桑，王事靡盬，不能蓺稻梁。父母何尝？悠悠苍天，曷其有常？",https://so.gushiwen.org/shiwenv_7d4ca12a5ee4.aspx
916,"昔闻李供奉，长啸独登楼。
此地一垂顾，高名百代留。
白云海色曙，明月天门秋。
欲觅重来者，潺湲济水流。",https://so.gushiwen.org/shiwenv_bf8cf827d7a1.aspx
917,"弊庐在郭外，素产唯田园。
左右林野旷，不闻朝市喧。
钓竿垂北涧，樵唱入南轩。
书取幽栖事，将寻静者论。",https://so.gushiwen.org/shiwenv_8bc84673c566.aspx
918,"闻欢下扬州，相送楚山头。
探手抱腰看，江水断不流。",https://so.gushiwen.org/shiwenv_087e610d4b9a.aspx
919,"泪湿罗衣脂粉满，四叠阳关，唱到千千遍。人道山长山又断，萧萧微雨闻孤馆。
惜别伤离方寸乱，忘了临行，酒盏深和浅。好把音书凭过雁，东莱不似蓬莱远。",https://so.gushiwen.org/shiwenv_ba87db9a6f2b.aspx
920,"岂是从容唱渭城，个中当有不平鸣。
可怜日晏忍饥面，强作春深求友声。",https://so.gushiwen.org/shiwenv_f6c873f67bcc.aspx
921,"湘波如泪色漻漻，楚厉迷魂逐恨遥。
枫树夜猿愁自断，女萝山鬼语相邀。
空归腐败犹难复，更困腥臊岂易招？
但使故乡三户在，彩丝谁惜惧长蛟。",https://so.gushiwen.org/shiwenv_f66b2546400c.aspx
922,"潭州官舍暮楼空，今古无端入望中。
湘泪浅深滋竹色，楚歌重叠怨兰丛。
陶公战舰空滩雨，贾傅承尘破庙风。
目断故园人不至，松醪一醉与谁同。",https://so.gushiwen.org/shiwenv_3f37a99d3727.aspx
923,"畴昔家上京，六载去还归。
今日始复来，恻怆多所悲。
阡陌不移旧，邑屋或时非。
履历周故居，邻老罕复遗，
步步寻往迹，有处特依依。
流幻百年中，寒暑日相推。
常恐大化尽，气力不及衰。
拨置且莫念，一觞聊可挥。",https://so.gushiwen.org/shiwenv_b9f0a5c5d3d3.aspx
924,银烛冷秋光画屏，碧天晴夜静闲亭。蛛丝度绣针，龙麝焚金鼎。庆人间七夕佳令。卧看牵牛织女星，月转过梧桐树影。,https://so.gushiwen.org/shiwenv_df0fac4fabea.aspx
925,"殷忧不能寐，苦此夜难颓。
明月照积雪，朔风劲且哀。
运往无淹物，年逝觉已催。",https://so.gushiwen.org/shiwenv_dd9d562de905.aspx
926,"水国西风小摇落，撩人羁绪乱如丝。
大夫泽畔行吟处，司马江头送别时。
尔辈何伤吾道在，此心惟有彼苍知。
苍颜华发今如许，便挂衣冠已是迟。",https://so.gushiwen.org/shiwenv_edaf7786dab5.aspx
927,"背江楼，临海月，城上角声呜咽。堤柳动，岛烟昏，两行征雁分。
京口路，归帆渡，正是芳菲欲度。银烛尽，玉绳低，一声村落鸡。",https://so.gushiwen.org/shiwenv_811ebf6ba795.aspx
928,"蝴蝶初翻帘绣。万玉女、齐回舞袖。落花飞絮蒙蒙，长忆著、灞桥别后。
浓香斗帐自永漏。任满地、月深云厚。夜寒不近流苏，只怜他、后庭梅瘦。",https://so.gushiwen.org/shiwenv_3a2afbf7f2f8.aspx
929,"乙丑岁赴试并州，道逢捕雁者云：“今旦获一雁，杀之矣。其脱网者悲鸣不能去，竟自投于地而死。”予因买得之，葬之汾水之上，垒石为识，号曰“雁丘”。同行者多为赋诗，予亦有《雁丘词》。旧所作无宫商，今改定之。
问世间，情为何物，直教生死相许？
天南地北双飞客，老翅几回寒暑。
欢乐趣，离别苦，就中更有痴儿女。
君应有语：渺万里层云，千山暮雪，只影向谁去？
横汾路，寂寞当年箫鼓，荒烟依旧平楚。
招魂楚些何嗟及，山鬼暗啼风雨。
天也妒，未信与，莺儿燕子俱黄土。
千秋万古，为留待骚人，狂歌痛饮，来访雁丘处。",https://so.gushiwen.org/shiwenv_8a860f142c0a.aspx
930,"三年羁旅客，今日又南冠。
无限山河泪，谁言天地宽！
已知泉路近，欲别故乡难。
毅魄归来日，灵旗空际看。",https://so.gushiwen.org/shiwenv_d01bc3fbb10b.aspx
931,"缭墙重院，时闻有、啼莺到。绣被掩余寒，画幕明新晓。朱槛连空阔，飞絮无多少。径莎平，池水渺。日长风静，花影闲相照。
尘香拂马，逢谢女、城南道。秀艳过施粉，多媚生轻笑。斗色鲜衣薄，碾玉双蝉小。欢难偶，春过了。琵琶流怨，都入相思调。",https://so.gushiwen.org/shiwenv_58d02dce3839.aspx
932,"景星显见，信星彪列，象载昭庭，日亲以察。
参侔开阖，爰推本纪，汾脽出鼎，皇佑元始。
五音六律，依韦飨昭，杂变并会，雅声远姚。
空桑琴瑟结信成，四兴递代八风生。
殷殷钟石羽龠鸣。河龙供鲤醇牺牲。
百末旨酒布兰生。泰尊柘浆析朝酲。
微感心攸通修名，周流常羊思所并。
穰穰复正直往宁，冯蠵切和疏写平。
上天布施后土成，穰穰丰年四时荣。",https://so.gushiwen.org/shiwenv_18252ee5bc1b.aspx
933,"时迈其邦，昊天其子之，实右序有周。薄言震之，莫不震叠。怀柔百神，及河乔岳，允王维后。
明昭有周，式序在位。载戢干戈，载橐弓矢。我求懿德，肆于时夏，允王保之。",https://so.gushiwen.org/shiwenv_316a0e7b64b1.aspx
934,"我徂东山，慆慆不归。我来自东，零雨其濛。我东曰归，我心西悲。制彼裳衣，勿士行枚。蜎蜎者蠋，烝在桑野。敦彼独宿，亦在车下。
我徂东山，慆慆不归。我来自东，零雨其濛。果臝之实，亦施于宇。伊威在室，蠨蛸在户。町畽鹿场，熠耀宵行。不可畏也，伊可怀也。
我徂东山，慆慆不归。我来自东，零雨其濛。鹳鸣于垤，妇叹于室。洒扫穹窒，我征聿至。有敦瓜苦，烝在栗薪。自我不见，于今三年。
我徂东山，慆慆不归。我来自东，零雨其濛。仓庚于飞，熠耀其羽。之子于归，皇驳其马。亲结其缡，九十其仪。其新孔嘉，其旧如之何？",https://so.gushiwen.org/shiwenv_dd3ad71100e5.aspx
935,"妇病连年累岁，传呼丈人前一言。
当言未及得言，不知泪下一何翩翩。
“属累君两三孤子，莫我儿饥且寒，
有过慎莫笪笞，行当折摇，思复念之!”
乱曰：抱时无衣，襦复无里。
闭门塞牖，舍孤儿到市。
道逢亲交，泣坐不能起。
从乞求与孤儿买饵，对交啼泣，泪不可止：“我欲不伤悲不能已。”
探怀中钱持授交。
入门见孤儿，啼索其母抱。
徘徊空舍中，“行复尔耳，弃置勿复道！”",https://so.gushiwen.org/shiwenv_e0cc91fea6a8.aspx
936,"小院深深门掩亚。寂寞珠帘，画阁重重下。欲近禁烟微雨罢，绿杨深处秋千挂。
傅粉狂游犹未舍。不念芳时。眉黛无人画。薄幸未归春去也，杏花零落香红谢。",https://so.gushiwen.org/shiwenv_127aa5b31028.aspx
937,"鹑之奔奔，鹊之彊彊。人之无良，我以为兄！
鹊之彊彊，鹑之奔奔。人之无良，我以为君！",https://so.gushiwen.org/shiwenv_7942097e1ae8.aspx
938,"三月三日天气新，长安水边多丽人。
态浓意远淑且真，肌理细腻骨肉匀。
绣罗衣裳照暮春，蹙金孔雀银麒麟。
头上何所有？翠微盍叶垂鬓唇。
背后何所见？珠压腰衱稳称身。
就中云幕椒房亲，赐名大国虢与秦。
紫驼之峰出翠釜，水精之盘行素鳞。
犀箸厌饫久未下，鸾刀缕切空纷纶。
黄门飞鞚不动尘，御厨络绎送八珍。
箫鼓哀吟感鬼神，宾从杂遝实要津。
后来鞍马何逡巡，当轩下马入锦茵。
杨花雪落覆白苹，青鸟飞去衔红巾。
炙手可热势绝伦，慎莫近前丞相嗔！",https://so.gushiwen.org/shiwenv_3d39d2ba54ca.aspx
939,"驱车上东门，遥望郭北墓。
白杨何萧萧，松柏夹广路。
下有陈死人，杳杳即长暮。
潜寐黄泉下，千载永不寤。
浩浩阴阳移，年命如朝露。
人生忽如寄，寿无金石固。
万岁更相送，贤圣莫能度。
服食求神仙，多为药所误。
不如饮美酒，被服纨与素。",https://so.gushiwen.org/shiwenv_1b00492cdb81.aspx
940,"静女其姝，俟我于城隅。爱而不见，搔首踟蹰。
静女其娈，贻我彤管。彤管有炜，说怿女美。
自牧归荑，洵美且异。匪女之为美，美人之贻。",https://so.gushiwen.org/shiwenv_87e447468c9e.aspx
941,"谁道群生性命微？一般骨肉一般皮。
劝君莫打枝头鸟，子在巢中望母归。",https://so.gushiwen.org/shiwenv_50d58378f227.aspx
942,"君自故乡来，应知故乡事。
来日绮窗前，寒梅著花未？",https://so.gushiwen.org/shiwenv_8d889937d1fe.aspx
943,"鸳鸯于飞，毕之罗之。君子万年，福禄宜之。
鸳鸯在梁，戢其左翼。君子万年，宜其遐福。
乘马在厩，摧之秣之。君子万年，福禄艾之。
乘马在厩，秣之摧之。君子万年，福禄绥之。",https://so.gushiwen.org/shiwenv_1746242d376b.aspx
944,"津亭杨柳碧毵毵，人立东风酒半酣。
万点落花舟一叶，载将春色过江南。",https://so.gushiwen.org/shiwenv_c433a3b503a3.aspx
945,於皇时周！陟其高山，嶞山乔岳，允犹翕河。敷天之下，裒时之对。时周之命。,https://so.gushiwen.org/shiwenv_5bd2b9958059.aspx
946,"彩袖殷勤捧玉钟，当年拚却醉颜红。舞低杨柳楼心月，歌尽桃花扇底风。
从别后，忆相逢，几回魂梦与君同。今宵剩把银釭照，犹恐相逢是梦中。",https://so.gushiwen.org/shiwenv_7563acbe99e7.aspx
947,"采菽采菽，筐之莒之。君子来朝，何锡予之？虽无予之？路车乘马。又何予之？玄衮及黼。
觱沸槛泉，言采其芹。君子来朝，言观其旂。其旂淠淠，鸾声嘒嘒。载骖载驷，君子所届。
赤芾在股，邪幅在下。彼交匪纾，天子所予。乐只君子，天子命之。乐只君子，福禄申之。
维柞之枝，其叶蓬蓬。乐只君子，殿天子之邦。乐只君子，万福攸同。平平左右，亦是率从。
汎汎杨舟，绋纚维之。乐只君子，天子葵之。乐只君子，福禄膍之。优哉游哉，亦是戾矣。",https://so.gushiwen.org/shiwenv_1566e2fee1a3.aspx
948,"布谷飞飞劝早耕，舂锄扑扑趁春睛。
千层石树遥行路，一带山田放水声。",https://so.gushiwen.org/shiwenv_781eea742277.aspx
949,"无田甫田，维莠骄骄。无思远人，劳心忉忉。
无田甫田，维莠桀桀。无思远人，劳心怛怛。
婉兮娈兮。总角丱兮。未几见兮，突而弁兮！",https://so.gushiwen.org/shiwenv_56d4d0043578.aspx
950,"蒲生我池中，其叶何离离。
傍能行仁义，莫若妾自知。
众口铄黄金，使君生别离。
念君去我时，独愁常苦悲。
想见君颜色，感结伤心脾。
念君常苦悲，夜夜不能寐。
莫以豪贤故，弃捐素所爱。
莫以鱼肉贱，弃捐葱与薤。
莫以麻枲贱，弃捐菅与蒯。
出亦复苦愁，入亦复苦愁。
边地多悲风，树木何修修。
从君致独乐，延年寿千秋。",https://so.gushiwen.org/shiwenv_8cffd7109ac0.aspx
951,"行行重行行，与君生别离。
相去万余里，各在天一涯。
道路阻且长，会面安可知？
胡马依北风，越鸟巢南枝。
相去日已远，衣带日已缓。
浮云蔽白日，游子不顾返。
思君令人老，岁月忽已晚。
弃捐勿复道，努力加餐饭。",https://so.gushiwen.org/shiwenv_cfa983aabd96.aspx
952,"牧大和三年，佐故吏部沈公江西幕，好好年十三，始以善歌来乐籍中。后一岁，公移镇宣城，复置好好于宣城籍中。后二岁，为沈著作以双鬟纳之。后二岁，于洛阳东城重睹好好，感旧伤怀，故题诗赠之。
君为豫章姝，十三才有余。
翠茁凤生尾，丹脸莲含跗。
高阁倚天半，章江联碧虚。
此地试君唱，特使华筵铺。
主公顾四座，始讶来踟蹰。
吴娃起引赞，低回映长裾。
双鬟可高下，才过青罗襦。
盼盼乍垂袖，一声雏凤呼。
繁弦迸关纽，塞管裂圆芦。
众音不能逐，袅袅穿云衢。
主公再三叹，谓言天下殊。
赠之天马锦，副以水犀梳。
龙沙看秋浪，明月游东湖。
自此每相见，三日已为疏。
玉质随月满，艳态逐春舒。
绛唇渐轻巧，云步转虚徐。
旌旆忽东下，笙歌随舳舻。
霜凋谢楼树，沙暖句溪蒲。
身外任尘土，樽前且欢娱。
飘然集仙客，讽赋欺相如。
聘之碧瑶佩，载以紫云车。
洞闭水声远，月高蟾影孤。
尔来未几岁，散尽高阳徒。
洛城重相见，婥婥为当垆。
怪我苦何事，少年垂白须。
朋游今在否，落拓更能无？
门馆恸哭后，水云愁景初。
斜日挂衰柳，凉风生座隅。
洒尽满襟泪，短歌聊一书。",https://so.gushiwen.org/shiwenv_2eb7fe757255.aspx
953,"荡荡上帝，下民之辟。疾威上帝，其命多辟。天生烝民，其命匪谌。靡不有初，鲜克有终。
文王曰咨，咨汝殷商。曾是彊御？曾是掊克？曾是在位？曾是在服？天降滔德，女兴是力。
文王曰咨，咨女殷商。而秉义类，彊御多怼。流言以对。寇攘式内。侯作侯祝，靡届靡究。
文王曰咨，咨女殷商。女炰烋于中国。敛怨以为德。不明尔德，时无背无侧。尔德不明，以无陪无卿。
文王曰咨，咨女殷商。天不湎尔以酒，不义从式。既愆尔止。靡明靡晦。式号式呼。俾昼作夜。
文王曰咨，咨女殷商。如蜩如螗，如沸如羹。小大近丧，人尚乎由行。内奰于中国，覃及鬼方。
文王曰咨，咨女殷商。匪上帝不时，殷不用旧。虽无老成人，尚有典刑。曾是莫听，大命以倾。
文王曰咨，咨女殷商。人亦有言：颠沛之揭，枝叶未有害，本实先拨。殷鉴不远，在夏后之世。",https://so.gushiwen.org/shiwenv_87f322af5a9c.aspx
954,"我梦扬州，便想到扬州梦我。第一是隋堤绿柳，不堪烟锁。潮打三更瓜步月，雨荒十里红桥火。更红鲜冷淡不成圆，樱桃颗。
何日向，江村躲；何日上，江楼卧。有诗人某某，酒人个个。花径不无新点缀，沙鸥颇有闲功课。将白头供作折腰人，将毋左。",https://so.gushiwen.org/shiwenv_1857ba86501d.aspx
955,妾身悔作商人妇，妾命当逢薄幸夫。别时只说到东吴，三载余，却得广州书。,https://so.gushiwen.org/shiwenv_8ac496690372.aspx
956,"几度凤楼同饮宴，此夕相逢，却胜当时见。低语前欢频转面，双眉敛恨春山远。
蜡烛泪流羌笛怨，偷整罗衣，欲唱情犹懒。醉里不辞金爵满，阳关一曲肠千断。",https://so.gushiwen.org/shiwenv_1c9f8f209bf4.aspx
957,"自古皆有没，何人得灵长？
不死复不老，万岁如平常。
赤泉给我饮，员丘足我粮。
方与三辰游，寿考岂渠央！",https://so.gushiwen.org/shiwenv_98c4b475f46b.aspx
958,"深闺春色劳思想，恨共春芜长。黄鹂娇啭泥芳妍，杏枝如画倚轻烟、琐窗前。
凭阑愁立双娥细，柳影斜摇砌。玉郎还是不还家？教人魂梦逐杨花、绕天涯。",https://so.gushiwen.org/shiwenv_c8a03e71cede.aspx
959,"沔彼流水，朝宗于海。鴥彼飞隼，载飞载止。嗟我兄弟，邦人诸友。莫肯念乱，谁无父母？
沔彼流水，其流汤汤。鴥彼飞隼，载飞载扬。念彼不迹，载起载行。心之忧矣，不可弭忘。
鴥彼飞隼，率彼中陵。民之讹言，宁莫之惩？我友敬矣，谗言其兴。",https://so.gushiwen.org/shiwenv_65cd9d945f42.aspx
960,"大江一浩荡，离悲足几重。
潮落犹如盖，云昏不作峰。
远戍唯闻鼓，寒山但见松。
九十方称半，归途讵有踪。",https://so.gushiwen.org/shiwenv_d221931bbef8.aspx
961,"漆灰骨末丹水沙，凄凄古血生铜花。
白翎金竿雨中尽，直余三脊残狼牙。
我寻平原乘两马，驿东石田蒿坞下。
风长日短星萧萧，黑旗云湿悬空夜。
左魂右魄啼肌瘦，酪瓶倒尽将羊炙。
虫栖雁病芦笋红，回风送客吹阴火。
访古丸澜收断镞，折锋赤璺曾刲肉。
南陌东城马上儿，劝我将金换簝竹。",https://so.gushiwen.org/shiwenv_e1acbd7d7c2d.aspx
962,"几日行云何处去？忘却归来，不道春将暮。百草千花寒食路，香车系在谁家树？
泪眼倚楼频独语。双燕来时，陌上相逢否？撩乱春愁如柳絮，依依梦里无寻处。",https://so.gushiwen.org/shiwenv_aa80dbd82eaa.aspx
963,"越绝孤城千万峰，空斋不语坐高舂。
印文生绿经旬合，砚匣留尘尽日封。
梅岭寒烟藏翡翠，桂江秋水露鰅鳙。
丈人本自忘机事，为想年来憔悴容。",https://so.gushiwen.org/shiwenv_52f6276241b3.aspx
964,"两种风流，一家制作。雪花全似梅花萼。细看不是雪无香，天风吹得香零落。
虽是一般，惟高一着。雪花不似梅花薄。梅花散彩向空山，雪花随意穿帘幕。",https://so.gushiwen.org/shiwenv_e9d21643ee07.aspx
965,"霜黄碧梧白鹤栖，城上击柝复乌啼。
客子入门月皎皎，谁家捣练风凄凄。
南渡桂水阙舟楫，北归秦川多鼓鼙。
年过半百不称意，明日看云还杖藜。",https://so.gushiwen.org/shiwenv_dbec5ee806d6.aspx
966,"无花无酒过清明，兴味萧然似野僧。
昨日邻家乞新火，晓窗分与读书灯。",https://so.gushiwen.org/shiwenv_b6280c4f85cf.aspx
967,"羔裘逍遥，狐裘以朝。岂不尔思？劳心忉忉。
羔裘翱翔，狐裘在堂。岂不尔思？我心忧伤。
羔裘如膏，日出有曜。岂不尔思？中心是悼。",https://so.gushiwen.org/shiwenv_47fd02b86d28.aspx
968,"君不见走马川行雪海边，平沙莽莽黄入天。
轮台九月风夜吼，一川碎石大如斗，随风满地石乱走。
匈奴草黄马正肥，金山西见烟尘飞，汉家大将西出师。
将军金甲夜不脱，半夜军行戈相拨，风头如刀面如割。
马毛带雪汗气蒸，五花连钱旋作冰，幕中草檄砚水凝。
虏骑闻之应胆慑，料知短兵不敢接，车师西门伫献捷。",https://so.gushiwen.org/shiwenv_ad4d98d510ea.aspx
969,"已讶衾枕冷，复见窗户明。
夜深知雪重，时闻折竹声。",https://so.gushiwen.org/shiwenv_fc0f5406ef57.aspx
970,"懒修珠翠上高台，眉月连娟恨不开。
纵使东巡也无益，君王自领美人来。",https://so.gushiwen.org/shiwenv_6db6a82dc807.aspx
971,"我来扬都市，送客回轻舠。
因夸楚太子，便观广陵涛。
仙尉赵家玉，英风凌四豪。
维舟至长芦，目送烟云高。
摇扇对酒楼，持袂把蟹螯。
前途倘相思，登岳一长谣。",https://so.gushiwen.org/shiwenv_c6ab12411f5e.aspx
972,"金陵风景好，豪士集新亭。
举目山河异，偏伤周顗情。
四坐楚囚悲，不忧社稷倾。
王公何慷慨，千载仰雄名。",https://so.gushiwen.org/shiwenv_4141cfb6f45f.aspx
973,"伤心莫问前朝事，重上越王台。鹧鸪啼处，东风草绿，残照花开。
怅然孤啸，青山故国，乔木苍苔。当时明月，依依素影，何处飞来？",https://so.gushiwen.org/shiwenv_a3feeee7bcfd.aspx
974,"十月河洲时，一看有归思。
风飙生惨烈，雨雪暗天地。
我辈今胡为？浩哉迷所至。
缅怀当途者，济济居声位。
邈然在云霄，宁肯更沦踬？
周旋多燕乐，门馆列车骑。
美人芙蓉姿，狭室兰麝气。
金炉陈兽炭，谈笑正得意。
岂论草泽中，有此枯槁士？
我惭经济策，久欲甘弃置。
君负纵横才，如何尚憔悴？
长歌增郁怏，对酒不能醉。
穷达自有时，夫子莫下泪。",https://so.gushiwen.org/shiwenv_fe62e9137ee4.aspx
975,"思齐大任，文王之母，思媚周姜，京室之妇。大姒嗣徽音，则百斯男。
惠于宗公，神罔时怨，神罔时恫。刑于寡妻，至于兄弟，以御于家邦。
雍雍在宫，肃肃在庙。不显亦临，无射亦保。
肆戎疾不殄，烈假不瑕。不闻亦式，不谏亦入。肆成人有德，小子有造。古之人无斁，誉髦斯士。",https://so.gushiwen.org/shiwenv_4d5bb6a09f32.aspx
976,"竹风轻动庭除冷，珠帘月上玲珑影。山枕隐秾妆，绿檀金凤凰。
两蛾愁黛浅，故国吴宫远。春恨正关情，画楼残点声。",https://so.gushiwen.org/shiwenv_175d55d1201c.aspx
977,"谪弃殊隐沦，登陟非远郊。
所怀缓伊郁，讵欲肩夷巢。
高岩瞰清江，幽窟潜神蛟。
开旷延阳景，回薄攒林梢。
西亭构其巅，反宇临呀庨。
背瞻星辰兴，下见云雨交。
惜非吾乡土，得以荫菁茆。
羁贯去江介，世仕尚函崤。
故墅即沣川，数亩均肥硗。
台馆集荒丘，池塘疏沈坳。
会有圭组恋，遂贻山林嘲。
薄躯信无庸，锁屑剧斗筲。
囚居固其宜，厚羞久已包。
庭除植蓬艾，隟牖悬蟏蛸。
所赖山水客，扁舟柱长梢。
挹流敌清觞，掇野代嘉肴。
适道有高言，取乐非弦匏。
逍遥屏幽昧，澹薄辞喧呶。
晨鸡不余欺，风雨闻嘐嘐。
再期永日闲，提挈移中庖。",https://so.gushiwen.org/shiwenv_939420e705cd.aspx
978,"风雨替花愁。风雨罢，花也应休。劝君莫惜花前醉，今年花谢，明年花谢，白了人头。
乘兴两三瓯。拣溪山好处追游。但教有酒身无事，有花也好，无花也好，选甚春秋。",https://so.gushiwen.org/shiwenv_eb50abedb13d.aspx
979,"丽宇芳林对高阁，新装艳质本倾城。
映户凝娇乍不进，出帷含态笑相迎。
妖姬脸似花含露，玉树流光照后庭。
花开花落不长久，落红满地归寂中。",https://so.gushiwen.org/shiwenv_92cf29d380b8.aspx
980,"手卷真珠上玉钩，依前春恨锁重楼。风里落花谁是主？思悠悠。
青鸟不传云外信，丁香空结雨中愁。回首绿波三楚暮，接天流。",https://so.gushiwen.org/shiwenv_86776be674db.aspx
981,"徘徊恋京邑，踯躅躧曾阿。
陵高墀阙近，眺迥风云多。
荆吴阻山岫，江海含澜波。
归飞无羽翼，其如别离何。",https://so.gushiwen.org/shiwenv_6077fb938961.aspx
982,"轻薄儿，面如玉，紫陌春风缠马足。
双蹬悬金缕鹘飞，长衫刺雪生犀束。
绿槐夹道阴初成，珊瑚几节敌流星。
红肌拂拂酒光狞，当街背拉金吾行。
朝游鼕鼕鼓声发，暮游鼕鼕鼓声绝。
入门不肯自升堂，美人扶踏金阶月。",https://so.gushiwen.org/shiwenv_5c5f66e8007d.aspx
983,"夹道开洞门，弱柳低画戟。
帘影竹华起，萧声吹日色。
蜂语绕妆镜，拂蛾学春碧。
乱系丁香梢，满栏花向夕。",https://so.gushiwen.org/shiwenv_7a5e00f3ed30.aspx
984,"晴川落日初低，惆怅孤舟解携。鸟向平芜远近，人随流水东西。
白云千里万里，明月前溪后溪。独恨长沙谪去，江潭春草萋萋。",https://so.gushiwen.org/shiwenv_866f1f4dd299.aspx
985,"羁心积秋晨，晨积展游眺。
孤客伤逝湍，徒旅苦奔峭。
石浅水潺湲，日落山照曜。
荒林纷沃若，哀禽相叫啸。
遭物悼迁斥，存期得要妙。
既秉上皇心，岂屑末代诮。
目睹严子濑，想属任公钓。
谁谓古今殊，异代可同调。",https://so.gushiwen.org/shiwenv_6a1bf5f75436.aspx
986,"此花名价别，开艳益皇都。
香遍苓菱死，红烧踯躅枯。
软光笼细脉，妖色暖鲜肤。
满蕊攒黄粉，含棱缕绛苏。
好和薰御服，堪画入宫图。
晚态愁新妇，残妆望病夫。
教人知个数，留客赏斯须。
一夜轻风起，千金买亦无。",https://so.gushiwen.org/shiwenv_939a40bf3518.aspx
987,"诗人安得有青衫，今岁和戎百万缣。
从此西湖休插柳，剩栽桑树养吴蚕。",https://so.gushiwen.org/shiwenv_f1ebab63332d.aspx
988,"塔势如涌出，孤高耸天宫。
登临出世界，蹬道盘虚空。
突兀压神州，峥嵘如鬼工。
四角碍白日，七层摩苍穹。
下窥指高鸟，俯听闻惊风。
连山若波涛，奔走似朝东。
青槐夹驰道，宫馆何玲珑。
秋色从西来，苍然满关中。
五陵北原上，万古青蒙蒙。
净理了可悟，胜因夙所宗。
誓将挂冠去，觉道资无穷。",https://so.gushiwen.org/shiwenv_b020bf234015.aspx
989,"交交黄鸟，止于棘。谁从穆公？子车奄息。维此奄息，百夫之特。临其穴，惴惴其栗。彼苍者天，歼我良人！如可赎兮，人百其身！
交交黄鸟，止于桑。谁从穆公？子车仲行。维此仲行，百夫之防。临其穴，惴惴其栗。彼苍者天，歼我良人！如可赎兮，人百其身！
交交黄鸟，止于楚。谁从穆公？子车针虎。维此针虎，百夫之御。临其穴，惴惴其栗。彼苍者天，歼我良人！如可赎兮，人百其身！",https://so.gushiwen.org/shiwenv_e344fb59fa53.aspx
990,"投簪下山阁，携酒对河梁。
陕水牵长镜，高花送断香。
繁莺歌似曲，疏蝶舞成行。
自然催一醉，非但阅年光。",https://so.gushiwen.org/shiwenv_72071737da45.aspx
991,"谁道闲情抛掷久。每到春来，惆怅还依旧。日日花前常病酒，敢辞镜里朱颜瘦。
河畔青芜堤上柳。为问新愁，何事年年有。独立小桥风满袖，平林新月人归后。",https://so.gushiwen.org/shiwenv_47b66dbb2f20.aspx
992,"秦时明月汉时关，万里长征人未还。
但使龙城飞将在，不教胡马度阴山。
骝马新跨白玉鞍，战罢沙场月色寒。
城头铁鼓声犹振，匣里金刀血未干。",https://so.gushiwen.org/shiwenv_6e6d79655f69.aspx
993,"献岁发，吾将行。
春山茂，春日明。
园中鸟，多嘉声。
梅始发，柳始青。
泛舟舻，齐棹惊。
奏《采菱》，歌《鹿鸣》。
风微起，波微生。
弦亦发，酒亦倾。
入莲池，折桂枝。
芳袖动，芬叶披。
两相思，两不知。",https://so.gushiwen.org/shiwenv_977e8ae8ccda.aspx
994,条山苍，河水黄。浪波沄沄去，松柏在山冈。,https://so.gushiwen.org/shiwenv_04d681265f6d.aspx
995,"杨柳青青沟水流，莺儿调舌弄娇柔。
桃花记得题诗客，斜倚春风笑不休。",https://so.gushiwen.org/shiwenv_383d1fa138c2.aspx
996,"只眼须凭自主张，纷纷艺苑漫雌黄。
矮人看戏何曾见，都是随人说短长。",https://so.gushiwen.org/shiwenv_f4096122e315.aspx
997,"好雨当春，要趁归耕。况而今、已是清明。小窗坐地，侧听檐声。恨夜来风，夜来月，夜来云。
花絮飘零。莺燕丁宁。怕妨侬、湖上闲行。天心肯後，费甚心情。放霎时阴，霎时雨，霎时晴。",https://so.gushiwen.org/shiwenv_54f767d9ad71.aspx
998,"江盘峡束春湍豪，雷风战斗鱼龙逃。
悬流轰轰射水府，一泻百里翻云涛。
漂船摆石万瓦裂，咫尺性命轻鸿毛。",https://so.gushiwen.org/shiwenv_cb161252d8c3.aspx
999,"蓝桥春雪君归日，秦岭秋风我去时。
每到驿亭先下马，循墙绕柱觅君诗。",https://so.gushiwen.org/shiwenv_7afb25f98c0d.aspx
1000,"解落三秋叶，能开二月花。
过江千尺浪，入竹万竿斜。",https://so.gushiwen.org/shiwenv_8bc9e1cc2b8f.aspx
1001,"到处陂塘决决流，垂杨百里罨平畴。
行人便觉须眉绿，一路蝉声过许州。",https://so.gushiwen.org/shiwenv_5816326dac9a.aspx
1002,"大江阔千里，孤舟无四邻。
唯余故楼月，远近必随人。
入风先绕晕，排雾急移轮。
若教长似扇，堪拂艳歌尘。",https://so.gushiwen.org/shiwenv_7428d3e64866.aspx
1003,"采采卷耳，不盈顷筐。嗟我怀人，寘彼周行。
陟彼崔嵬，我马虺隤。我姑酌彼金罍，维以不永怀。
陟彼高冈，我马玄黄。我姑酌彼兕觥，维以不永伤。
陟彼砠矣，我马瘏矣，我仆痡矣，云何吁矣。",https://so.gushiwen.org/shiwenv_63579de8b4d8.aspx
1004,"风雪送余运，无妨时已和。
梅柳夹门植，一条有佳花。
我唱尔言得，酒中适何多！
未能明多少，章山有奇歌。",https://so.gushiwen.org/shiwenv_bd0f4cac6eee.aspx
1005,"孤儿生，孤子遇生，命独当苦。
父母在时，乘坚车，驾驷马。
父母已去，兄嫂令我行贾。
南到九江，东到齐与鲁。
腊月来归，不敢自言苦。
头多虮虱，面目多尘土。
大兄言办饭，大嫂言视马。
上高堂，行取殿下堂。
孤儿泪下如雨。
使我朝行汲，暮得水来归。
手为错，足下无菲。
怆怆履霜，中多蒺藜。
拔断蒺藜肠肉中，怆欲悲。
泪下渫渫，清涕累累。
冬无复襦，夏无单衣。
居生不乐，不如早去，下从地下黄泉。
春气动，草萌芽。
三月蚕桑，六月收瓜。
将是瓜车，来到还家。
瓜车反覆。助我者少，啖瓜者多。
愿还我蒂，兄与嫂严。
独且急归，当兴校计。
乱曰：里中一何譊譊，愿欲寄尺书，
将与地下父母，兄嫂难与久居。",https://so.gushiwen.org/shiwenv_116e555b25c2.aspx
1006,"青青园中葵，朝露待日晞。
阳春布德泽，万物生光辉。
常恐秋节至，焜黄华叶衰。
百川东到海，何时复西归？
少壮不努力，老大徒伤悲。",https://so.gushiwen.org/shiwenv_183d69f50755.aspx
1007,"南山有台，北山有莱。乐只君子，邦家之基。乐只君子，万寿无期。
南山有桑，北山有杨。乐只君子，邦家之光。乐只君子，万寿无疆。
南山有杞，北山有李。乐只君子，民之父母。乐只君子，德音不已。
南山有栲，北山有杻。乐只君子，遐不眉寿。乐只君子，德音是茂。
南山有枸，北山有楰。乐只君子，遐不黄耇。乐只君子，保艾尔后。",https://so.gushiwen.org/shiwenv_1c43f22c5ed3.aspx
1008,"巫山高，高以大；淮水深，难以逝。
我欲东归，害梁不为？
我集无高曳，水何梁汤汤回回。
临水远望，泣下沾衣。
远道之人心思归，谓之何！",https://so.gushiwen.org/shiwenv_7b668ccac430.aspx
1009,"自从别京华，我心乃萧索。
十年守章句，万事空寥落！
北上登蓟门，茫茫见沙漠，
倚剑对风尘，慨然思卫霍。
拂衣去燕赵，驱马怅不乐。
天长沧州路，日暮邯郸郭，
酒肆或淹留，渔潭屡栖泊。
独行备艰险，所见穷善恶。
永愿拯刍荛，孰云干鼎镬！
皇情念淳古，时俗何浮薄。
理道资任贤，安人在求瘼。
故交负灵奇，逸气抱謇谔，
隐轸经济具，纵横建安作，
才望忽先鸣，风期无宿诺。
飘摇劳州县，迢递限言谑。
东驰眇贝丘，西顾弥虢略。
淇水徒自流，浮云不堪讬。
吾谋适可用，天路岂寥廓！
不然买山田，一身与耕凿，
且欲同鹪鹩，焉能志鸿鹤！",https://so.gushiwen.org/shiwenv_b02c50d0cadb.aspx
1010,"青门金锁平旦开，城头日出使车回。
青门柳枝正堪折，路傍一日几人别。
东出青门路不穷，驿楼官树灞陵东。
花扑征衣看似绣，云随去马色疑骢。
胡姬酒垆日未午，丝绳玉缸酒如乳。
灞头落花没马蹄，昨夜微雨花成泥。
黄鹂翅湿飞转低，关东尺书醉懒题。
须臾望君不可见，扬鞭飞鞚疾如箭。
借问使乎何时来，莫作东飞伯劳西飞燕。",https://so.gushiwen.org/shiwenv_18ea8e36a080.aspx
1011,"十里长街市井连，月明桥上看神仙。
人生只合扬州死，禅智山光好墓田。",https://so.gushiwen.org/shiwenv_5083e559b93c.aspx
1012,"秋江渺渺芙蓉芳，秋江女儿将断肠。
绛袍春浅护云暖，翠袖日暮迎风凉。
鲤鱼吹浪江波白，霜落洞庭飞木叶。
荡舟何处采莲人，爱惜芙蓉好颜色。",https://so.gushiwen.org/shiwenv_050f8f327f76.aspx
1013,"薤上露，何易晞。
露晞明朝更复落，人死一去何时归。",https://so.gushiwen.org/shiwenv_8a34d5a78abc.aspx
1014,"金风荡初节，玉露凋晚林。
此夕穷涂士，郁陶伤寸心。
野平葭苇合，村荒藜藿深。
眺听良多感，徙倚独沾襟。
沾襟何所为，怅然怀古意。
秦俗犹未平，汉道将何冀。
樊哙市井徒，萧何刀笔吏。
一朝时运会，千古传名谥。
寄言世上雄，虚生真可愧。",https://so.gushiwen.org/shiwenv_6853390aa214.aspx
1015,"胡风吹代马，北拥鲁阳关。
吴兵照海雪，西讨何时还。
半渡上辽津，黄云惨无颜。
老母与子别，呼天野草间。
白马绕旌旗，悲鸣相追攀。
白杨秋月苦，早落豫章山。
本为休明人，斩虏素不闲。
岂惜战斗死，为君扫凶顽。
精感石没羽，岂云惮险艰。
楼船若鲸飞，波荡落星湾。
此曲不可奏，三军鬓成斑。",https://so.gushiwen.org/shiwenv_461e9fee0f0d.aspx
1016,"扬舲万里，笑当年底事，中分南北。须信平生无梦到，却向而今游历。老柳官河，斜阳古道，风定波犹直。野人惊问，泛槎何处狂客！
迎面落叶萧萧，水流沙共远，都无行迹。衰草凄迷秋更绿，唯有闲鸥独立。浪挟天浮，山邀云去，银浦横空碧。扣舷歌断，海蟾飞上孤白。",https://so.gushiwen.org/shiwenv_dbec80a3444c.aspx
1017,"春日在天涯，天涯日又斜。
莺啼如有泪，为湿最高花。",https://so.gushiwen.org/shiwenv_a5b8eb647c8f.aspx
1018,"弹铗西来路。记匆匆、经行十日，几番风雨。梦里寻秋秋不见，秋在平芜远树。雁信落、家山何处？万里西风吹客鬓，把菱花、自笑人如许。留不住、少年去。
男儿事业无凭据。记当年、悲歌击楫，酒酣箕踞。腰下光芒三尺剑，时解挑灯夜语。谁更识、此时情绪？唤起杜陵风月手，写江东渭北相思句。歌此恨，慰羁旅。",https://so.gushiwen.org/shiwenv_7bfdc21c81c5.aspx
1019,"泛彼柏舟，在彼中河。髧彼两髦，实维我仪。之死矢靡它。母也天只！不谅人只！
泛彼柏舟，在彼河侧。髧彼两髦，实维我特。之死矢靡慝。母也天只！不谅人只！",https://so.gushiwen.org/shiwenv_4690e75454c9.aspx
1020,凤髻蟠空，袅娜腰肢温更柔。轻移莲步，汉宫飞燕旧风流。谩催鼍鼓品梁州，鹧鸪飞起春罗袖。锦缠头，刘郎错认风前柳。,https://so.gushiwen.org/shiwenv_74d972ef73f5.aspx
1021,"落羽辞金殿，孤鸣咤绣衣。
能言终见弃，还向陇西飞。",https://so.gushiwen.org/shiwenv_7dfd948f378c.aspx
1022,"陟彼岵兮，瞻望父兮。父曰：嗟！予子行役，夙夜无已。上慎旃哉，犹来！无止！
陟彼屺兮，瞻望母兮。母曰：嗟！予季行役，夙夜无寐。上慎旃哉，犹来！无弃！
陟彼冈兮，瞻望兄兮。兄曰：嗟！予弟行役，夙夜必偕。上慎旃哉，犹来！无死！",https://so.gushiwen.org/shiwenv_6ed686e89556.aspx
1023,"城窄山将压，江宽地共浮。
东南通绝域，西北有高楼。
神护青枫岸，龙移白石湫。
殊乡竟何祷，箫鼓不曾休。",https://so.gushiwen.org/shiwenv_4ff21f7fb675.aspx
1024,"两地俱秋夕，相望共星河。
高梧一叶下，空斋归思多。
方用忧人瘼，况自抱微痾。
无将别来近，颜鬓已蹉跎。",https://so.gushiwen.org/shiwenv_404702e9bff5.aspx
1025,雨晴云散，满江明月。风微浪息，扁舟一叶。半夜心，三生梦，万里别，闷倚篷窗睡些。,https://so.gushiwen.org/shiwenv_a58fc3fffd54.aspx
1026,"一条寒玉走秋泉，引出深萝洞口烟。
十里暗流声不断，行人头上过潺湲。",https://so.gushiwen.org/shiwenv_cfc87e4bb96a.aspx
1027,"苍莽寒空远色愁，呜呜戍角上高楼。
吴姬怨思吹双管，燕客悲歌别五侯。
千里关山边草暮，一星烽火朔云秋。
夜来霜重西风起，陇水无声冻不流。",https://so.gushiwen.org/shiwenv_c05f8d475405.aspx
1028,"玉垒高桐拂玉绳，上含非雾下含冰。
枉教紫凤无栖处，斫作秋琴弹坏陵。",https://so.gushiwen.org/shiwenv_fe45491ba0df.aspx
1029,"杨花扑帐春云热，龟甲屏风醉眼缬。
东家胡蝶西家飞，白骑少年今日归。",https://so.gushiwen.org/shiwenv_f131fc393466.aspx
1030,"酒旗相望大堤头，堤下连樯堤上楼。
日暮行人争渡急，桨声幽轧满中流。
江南江北望烟波，入夜行人相应歌。
桃叶传情竹枝怨，水流无限月明多。
长堤缭绕水徘徊，酒舍旗亭次第开。
日晚出帘招估客，轲峨大艑落帆来。",https://so.gushiwen.org/shiwenv_18e49b00b83d.aspx
1031,"十岁裁诗走马成，冷灰残烛动离情。
桐花万里丹山路，雏凤清于老凤声。
剑栈风樯各苦辛，别时冰雪到时春。
为凭何逊休联句，瘦尽东阳姓沈人。",https://so.gushiwen.org/shiwenv_f0a35d1fe490.aspx
1032,"饯税巽甫。唐入以处士辟幕府如石、温辈甚多。税君巽甫以命士来淮幕三年矣，略不能挽之以寸。巽甫号安之，如某歉何。临别，赋【沁园春】以饯。
水北洛南，未尝无人，不同者时。赖交情兰臭，绸缪相好；宦情云薄，得失何知。夜观论兵，春原吊古，慷慨事功千载期。萧如也，料行囊如水，只有新诗。
归兮，归去来兮，我亦办征帆非晚归。正姑苏台畔，米廉酒好；吴松江上，莼嫩鱼肥。我住孤村，相连一水，载月不妨时过之。长亭路，又何须回首，折柳依依。",https://so.gushiwen.org/shiwenv_4edda423d25f.aspx
1033,"南都信佳丽，武阙横西关。白水真人居，万商罗鄽闤.
高楼对紫陌，甲第连青山。此地多英豪，邈然不可攀。
陶朱与五羖，名播天壤间。丽华秀玉色，汉女娇朱颜。
清歌遏流云，艳舞有馀闲。遨游盛宛洛，冠盖随风还。
走马红阳城，呼鹰白河湾。谁识卧龙客，长吟愁鬓斑。",https://so.gushiwen.org/shiwenv_341d3ce89cdf.aspx
1034,竹里风生月上门。理秦筝，对云屏。轻拨朱弦，恐乱马嘶声。含恨含娇独自语：今夜约，太迟生！,https://so.gushiwen.org/shiwenv_b2251553f81d.aspx
1035,"天地间，人为贵。
立君牧民，为之轨则。
车辙马迹，经纬四极。
黜陟幽明，黎庶繁息。
於铄贤圣，总统邦域。
封建五爵，井田刑狱，
有燔丹书，无普赦赎。
皋陶甫侯，何有失职。
嗟哉后世，改制易律。
劳民为君，役赋其力。
舜漆食器，畔者十国，
不及唐尧，采椽不斫。
世叹伯夷，欲以厉俗。
侈恶之大，俭为共德。
许由推让，岂有讼曲。
兼爱尚同，疏者为戚。",https://so.gushiwen.org/shiwenv_45f72750e38d.aspx
1036,"南浦凄凄别，西风袅袅秋。
一看肠一断，好去莫回头。",https://so.gushiwen.org/shiwenv_434c0f9ea3ff.aspx
1037,"今年游寓独游秦，愁思看春不当春。
上林苑里花徒发，细柳营前叶漫新。
公子南桥应尽兴，将军西第几留宾。
寄语洛城风日道，明年春色倍还人。",https://so.gushiwen.org/shiwenv_eeaf15edc8be.aspx
1038,"北风其凉，雨雪其雱。惠而好我，携手同行。其虚其邪？既亟只且！
北风其喈，雨雪其霏。惠而好我，携手同归。其虚其邪？既亟只且！
莫赤匪狐，莫黑匪乌。惠而好我，携手同车。其虚其邪？既亟只且！",https://so.gushiwen.org/shiwenv_cafcc3b10cbc.aspx
1039,"红日已高三丈透，金炉次第添香兽。红锦地衣随步皱。
佳人舞点金钗溜，酒恶时拈花蕊嗅。别殿遥闻箫鼓奏。",https://so.gushiwen.org/shiwenv_660642af8e3f.aspx
1040,"袅袅沉水烟，乌啼夜阑景。
曲沼芙蓉波，腰围白玉冷。",https://so.gushiwen.org/shiwenv_82899e5b9deb.aspx
1041,"荆蛮非我乡，何为久滞淫。
方舟泝大江，日暮愁我心。
山冈有余映，岩阿增重阴。
狐狸驰赴穴，飞鸟翔故林。
流波激清响，猴猿临岸吟。
迅风拂裳袂，白露沾衣襟。
独夜不能寐，摄衣起抚琴。
丝桐感人情，为我发悲音。
羁旅无终极，忧思壮难任。",https://so.gushiwen.org/shiwenv_c9471ec28839.aspx
1042,"对案不能食，拔剑击柱长叹息。
丈夫生世会几时？安能蹀躞垂羽翼！
弃置罢官去，还家自休息。
朝出与亲辞，暮还在亲侧。
弄儿床前戏，看妇机中织。
自古圣贤尽贫贱，何况我辈孤且直！",https://so.gushiwen.org/shiwenv_62aea44ba9a1.aspx
1043,"关东有义士，兴兵讨群凶。
初期会盟津，乃心在咸阳。
军合力不齐，踌躇而雁行。
势利使人争，嗣还自相戕。
淮南弟称号，刻玺于北方。
铠甲生虮虱，万姓以死亡。
白骨露于野，千里无鸡鸣。
生民百遗一，念之断人肠。",https://so.gushiwen.org/shiwenv_0c29e174924a.aspx
1044,"江草日日唤愁生，巫峡泠泠非世情。
盘涡鹭浴底心性？独树花发自分明！
十年戎马暗万国，异域宾客老孤城。
渭水秦山得见否？人今罢病虎纵横！",https://so.gushiwen.org/shiwenv_d7aee85167aa.aspx
1045,"西风信来家万里，问我归期未？
雁啼红叶天，人醉黄花地，芭蕉雨声秋梦里。",https://so.gushiwen.org/shiwenv_a2557aca186c.aspx
1046,"高馆张灯酒复清，夜钟残月雁归声。
只言啼鸟堪求侣，无那春风欲送行。
黄河曲里沙为岸，白马津边柳向城。
莫怨他乡暂离别，知君到处有逢迎。",https://so.gushiwen.org/shiwenv_06e47f4df463.aspx
1047,天上月，遥望似一团银。夜久更阑风渐紧。与奴吹散月边云。照见负心人。,https://so.gushiwen.org/shiwenv_c80d7a366514.aspx
1048,"海客谈瀛洲，烟涛微茫信难求；
越人语天姥，云霞明灭或可睹。
天姥连天向天横，势拔五岳掩赤城。
天台四万八千丈，对此欲倒东南倾。
我欲因之梦吴越，一夜飞度镜湖月。
湖月照我影，送我至剡溪。
谢公宿处今尚在，渌水荡漾清猿啼。
脚著谢公屐，身登青云梯。
半壁见海日，空中闻天鸡。
千岩万转路不定，迷花倚石忽已暝。
熊咆龙吟殷岩泉，栗深林兮惊层巅。
云青青兮欲雨，水澹澹兮生烟。
列缺霹雳，丘峦崩摧。
洞天石扉，訇然中开。
青冥浩荡不见底，日月照耀金银台。
霓为衣兮风为马，云之君兮纷纷而来下。
虎鼓瑟兮鸾回车，仙之人兮列如麻。
忽魂悸以魄动，恍惊起而长嗟。
惟觉时之枕席，失向来之烟霞。
世间行乐亦如此，古来万事东流水。
别君去兮何时还？且放白鹿青崖间，须行即骑访名山。
安能摧眉折腰事权贵，使我不得开心颜!",https://so.gushiwen.org/shiwenv_05e2f6fc757c.aspx
1049,"主人且勿喧，贱子歌一言。
仆本寒乡士，出身蒙汉恩。
始随张校尉，召募到河源。
后逐李轻车，追虏出塞垣。
密途亘万里，宁岁犹七奔。
肌力尽鞍甲，心思历凉温。
将军既下世，部曲亦罕存。
时事一朝异，孤绩谁复论。
少壮辞家去，穷老还入门。
腰镰刈葵藿，倚杖牧鸡豚。
昔如鞲上鹰，今似槛中猿。
徒结千载恨，空负百年怨。
弃席思君幄，疲马恋君轩。
愿垂晋主惠，不愧田子魂。",https://so.gushiwen.org/shiwenv_9c506f117711.aspx
1050,"占得佳名绕树芳，依依相伴向秋光。
若教此物堪收贮，应被豪门尽劚将。",https://so.gushiwen.org/shiwenv_c0bf4dfbdcd2.aspx
1051,青山相待，白云相爱，梦不到紫罗袍共黄金带。一茅斋，野花开。管甚谁家兴废谁成败，陋巷箪瓢亦乐哉。贫，气不改；达，志不改。,https://so.gushiwen.org/shiwenv_f2b584c08107.aspx
1052,扑蕊添黄子，呵花满翠鬟。鸳枕映屏山，月明三五夜，对芳颜。,https://so.gushiwen.org/shiwenv_22613d5c6654.aspx
1053,"息徒兰圃，秣马华山。
流磻平皋，垂纶长川。
目送归鸿，手挥五弦。
俯仰自得，游心太玄。
嘉彼钓叟，得鱼忘筌。
郢人逝矣，谁与尽言？",https://so.gushiwen.org/shiwenv_3dfd964acf90.aspx
1054,"前舟已眇眇，欲渡谁相待？
秋山起暮钟，楚雨连沧海。
风波离思满，宿昔容鬓改。
独鸟下东南，广陵何处在？",https://so.gushiwen.org/shiwenv_b185acaa3ac2.aspx
1055,"此恨何时已。滴空阶、寒更雨歇，葬花天气。三载悠悠魂梦杳，是梦久应醒矣。料也觉、人间无味。不及夜台尘土隔，冷清清、一片埋愁地。钗钿约，竟抛弃。
重泉若有双鱼寄。好知他、年来苦乐，与谁相倚。我自中宵成转侧，忍听湘弦重理。待结个、他生知已。还怕两人俱薄命，再缘悭、剩月零风里。清泪尽，纸灰起。",https://so.gushiwen.org/shiwenv_459a494177cb.aspx
1056,"梅子留酸软齿牙，芭蕉分绿与窗纱。
日长睡起无情思，闲看儿童捉柳花。",https://so.gushiwen.org/shiwenv_a55ac6fe8a38.aspx
1057,"停杯不举，停歌不发，等候银蟾出海。不知何处片云来，做许大、通天障碍。
髯虬捻断，星眸睁裂，唯恨剑锋不快。一挥截断紫云腰，仔细看、嫦娥体态。",https://so.gushiwen.org/shiwenv_356fa6e4c077.aspx
1058,"悲歌可以当泣，远望可以当归。
思念故乡，郁郁累累。
欲归家无人，欲渡河无船。
心思不能言，肠中车轮转。",https://so.gushiwen.org/shiwenv_a9d727eecf26.aspx
1059,"西北有高楼，上与浮云齐。
交疏结绮窗，阿阁三重阶。
上有弦歌声，音响一何悲！
谁能为此曲，无乃杞梁妻。
清商随风发，中曲正徘徊。
一弹再三叹，慷慨有余哀。
不惜歌者苦，但伤知音稀。
愿为双鸿鹄，奋翅起高飞。",https://so.gushiwen.org/shiwenv_97ba2b134232.aspx
1060,"猿愁鱼踊水翻波，自古流传是汨罗。
蘋藻满盘无处奠，空闻渔父扣舷歌。",https://so.gushiwen.org/shiwenv_a0fcf92413cd.aspx
1061,"忆对中秋丹桂丛，花也杯中，月也杯中。今宵楼上一尊同，云湿纱窗，雨湿纱窗。
浑欲乘风问化工，路也难通，信也难通。满堂唯有烛花红，歌且从容，杯且从容。",https://so.gushiwen.org/shiwenv_948b883e012a.aspx
1062,"少无适俗韵，性本爱丘山。
误落尘网中，一去三十年。
羁鸟恋旧林，池鱼思故渊。
开荒南野际，守拙归园田。
方宅十余亩，草屋八九间。
榆柳荫后檐，桃李罗堂前。
暧暧远人村，依依墟里烟。
狗吠深巷中，鸡鸣桑树颠。
户庭无尘杂，虚室有余闲。
久在樊笼里，复得返自然。",https://so.gushiwen.org/shiwenv_a537ff195683.aspx
1063,"馆娃宫外邺城西，远映征帆近拂堤。
系得王孙归意切，不关芳草绿萋萋。",https://so.gushiwen.org/shiwenv_8bbea80d5de5.aspx
1064,"彼黍离离，彼稷之苗。行迈靡靡，中心摇摇。知我者，谓我心忧；不知我者，谓我何求。悠悠苍天，此何人哉？
彼黍离离，彼稷之穗。行迈靡靡，中心如醉。知我者，谓我心忧；不知我者，谓我何求。悠悠苍天，此何人哉？
彼黍离离，彼稷之实。行迈靡靡，中心如噎。知我者，谓我心忧；不知我者，谓我何求。悠悠苍天，此何人哉？",https://so.gushiwen.org/shiwenv_2f3e1e0a34bb.aspx
1065,风风雨雨梨花，窄索帘栊，巧小窗纱。甚情绪灯前，客怀枕畔，心事天涯。三千丈清愁鬓发，五十年春梦繁华。蓦见人家，杨柳分烟，扶上檐牙。,https://so.gushiwen.org/shiwenv_cfd72a88d570.aspx
1066,"玄宗回马杨妃死，云雨难忘日月新。
终是圣明天子事，景阳宫井又何人。",https://so.gushiwen.org/shiwenv_a37f1f8335f9.aspx
1067,"六曲阑干偎碧树，杨柳风轻，展尽黄金缕。谁把钿筝移玉柱，穿帘海燕双飞去。
满眼游丝兼落絮，红杏开时，一霎清明雨。浓睡觉来莺乱语，惊残好梦无寻处。",https://so.gushiwen.org/shiwenv_b8763c985944.aspx
1068,"昔欲居南村，非为卜其宅。
闻多素心人，乐与数晨夕。
怀此颇有年，今日从兹役。
敝庐何必广，取足蔽床席。
邻曲时时来，抗言谈在昔。
奇文共欣赏，疑义相与析。
春秋多佳日，登高赋新诗。
过门更相呼，有酒斟酌之。
农务各自归，闲暇辄相思。
相思则披衣，言笑无厌时。
此理将不胜？无为忽去兹。
衣食当须纪，力耕不吾欺。",https://so.gushiwen.org/shiwenv_a147de6ebdd5.aspx
1069,"扇风淅沥簟流离，万里南云滞所思。
守到清秋还寂寞，叶丹苔碧闭门时。",https://so.gushiwen.org/shiwenv_08e89818ca12.aspx
1070,"秋声无不搅离心，梦泽蒹葭楚雨深。
自滴阶前大梧叶，干君何事动哀吟。",https://so.gushiwen.org/shiwenv_20bb20c38195.aspx
1071,"天下事，问天怎忍如此！陵图谁把献君王，结愁未已。少豪气概总成尘，空馀白骨黄苇。
千古恨，吾老矣。东游曾吊淮水。绣春台上一回登，一回揾泪。醉归抚剑倚西风，江涛犹壮人意。
只今袖手野色里，望长准、犹二千里。纵有英心谁寄！近新来又报胡尘起。绝域张骞归来未？",https://so.gushiwen.org/shiwenv_28f72dfbe1f5.aspx
1072,"躞蹀青骊马，往战城南畿。
五历鱼丽阵，三入九重围。
名慑武安将，血污秦王衣。
为君意气重，无功终不归。",https://so.gushiwen.org/shiwenv_b06d82ecaee7.aspx
1073,"离恨远萦杨柳，梦魂长绕梨花。青衫记得章台月，归路玉鞭斜。
翠镜啼痕印袖，红墙醉墨笼纱。相逢不尽平生事，春思入琵琶。",https://so.gushiwen.org/shiwenv_7ce84f355eb8.aspx
1074,"国亡家破欲何之？西子湖头有我师。
日月双悬于氏墓，乾坤半壁岳家祠。
惭将赤手分三席，敢为丹心借一枝。
他日素车东浙路，怒涛岂必属鸱夷！",https://so.gushiwen.org/shiwenv_4137bca72a37.aspx
1075,"沧浪之水清兮，可以濯我缨；
沧浪之水浊兮，可以濯我足。",https://so.gushiwen.org/shiwenv_096f003d5417.aspx
1076,"客从长安来，驱马邯郸道。
伤心丛台下，一带生蔓草。
客舍门临漳水边，垂杨下系钓鱼船。
邯郸女儿夜沽酒，对客挑灯夸数钱。
酩酊醉时日正午，一曲狂歌垆上眠。",https://so.gushiwen.org/shiwenv_7667405c3df6.aspx
1077,"青海长云暗雪山，孤城遥望玉门关。
黄沙百战穿金甲，不破楼兰终不还。",https://so.gushiwen.org/shiwenv_d1129db241ec.aspx
1078,"万里流沙道，西征过北门。
但添新战骨，不返旧征魂。
楼角临风迥，城阴带水昏。
传声看驿使，送节向河源。",https://so.gushiwen.org/shiwenv_5fee7d37976c.aspx
1079,"莫唱当年长恨歌，人间亦自有银河。
石壕村里夫妻别，泪比长生殿上多。",https://so.gushiwen.org/shiwenv_bc1e52481a58.aspx
1080,问从来谁是英雄？一个农夫，一个渔翁。晦迹南阳，栖身东海，一举成功。八阵图名成卧龙，六韬书功在飞熊。霸业成空，遗恨无穷。蜀道寒云，渭水秋风。,https://so.gushiwen.org/shiwenv_7ed4a4884325.aspx
1081,"女曰鸡鸣，士曰昧旦。子兴视夜，明星有烂。将翱将翔，弋凫与雁。
弋言加之，与子宜之。宜言饮酒，与子偕老。琴瑟在御，莫不静好。
知子之来之，杂佩以赠之。知子之顺之，杂佩以问之。知子之好之，杂佩以报之。",https://so.gushiwen.org/shiwenv_f06f718cf810.aspx
1082,"雕阴无树水南流，雉堞连云古帝州。
带雨晚驼鸣远戍，望乡孤客倚高楼。
明妃去日花应笑，蔡琰归时鬓已秋。
一曲单于暮烽起，扶苏城上月如钩。",https://so.gushiwen.org/shiwenv_3b34bc23fb94.aspx
1083,"战城南，死郭北，野死不葬乌可食。
为我谓乌：且为客豪！
野死谅不葬，腐肉安能去子逃？
水深激激，蒲苇冥冥；
枭骑战斗死，驽马徘徊鸣。
梁筑室，何以南？何以北？
禾黍不获君何食？愿为忠臣安可得？
思子良臣，良臣诚可思：
朝行出攻，暮不夜归！",https://so.gushiwen.org/shiwenv_ad0519f8aa03.aspx
1084,"东城高且长，逶迤自相属。
回风动地起，秋草萋已绿。
四时更变化，岁暮一何速！
晨风怀苦心，蟋蟀伤局促。
荡涤放情志，何为自结束？
燕赵多佳人，美者颜如玉。
被服罗裳衣，当户理清曲。
音响一何悲！弦急知柱促。
驰情整巾带，沉吟聊踯躅。
思为双飞燕，衔泥巢君屋。",https://so.gushiwen.org/shiwenv_0046a6e4e3e8.aspx
1085,"泂酌彼行潦，挹彼注兹，可以餴饎。岂弟君子，民之父母。
泂酌彼行潦，挹彼注兹，可以濯罍。岂弟君子，民之攸归。
泂酌彼行潦，挹彼注兹，可以濯溉。岂弟君子，民之攸塈。",https://so.gushiwen.org/shiwenv_d8fa88252169.aspx
1086,"平江波暖鸳鸯语，两两钓船归极浦。芦洲一夜风和雨，飞起浅沙翘雪鹭。
渔灯明远渚，兰棹今宵何处？罗袂从风轻举，愁杀采莲女！",https://so.gushiwen.org/shiwenv_7db5b992d3f1.aspx
1087,"幸会东城宴未回，年华忧共水相催。
梁家宅里秦宫入，赵后楼中赤凤来。
冰簟且眠金镂枕，琼筵不醉玉交杯。
宓妃愁坐芝田馆，用尽陈王八斗才。",https://so.gushiwen.org/shiwenv_1ad6b2dc8dae.aspx
1088,"有所思，乃在大海南。
何用问遗君，双珠玳瑁簪。
用玉绍缭之。
闻君有他心，拉杂摧烧之。
摧烧之，当风扬其灰！
从今以往，勿复相思，相思与君绝！
鸡鸣狗吠，兄嫂当知之。
妃呼狶！
秋风肃肃晨风飔，东方须臾高知之！",https://so.gushiwen.org/shiwenv_33c39ef42500.aspx
1089,"我有万古宅，嵩阳玉女峰。
长留一片月，挂在东溪松。
尔去掇仙草，菖蒲花紫茸。
岁晚或相访，青天骑白龙。",https://so.gushiwen.org/shiwenv_686b0b25e358.aspx
1090,"生平少年日，分手易前期。
及尔同衰暮，非复别离时。
勿言一樽酒，明日难重持。
梦中不识路，何以慰相思？",https://so.gushiwen.org/shiwenv_8cc472305317.aspx
1091,"晨鸡初叫，昏鸦争噪。那个不去红尘闹？
路迢迢，水迢迢，功名尽在长安道。
今日少年明日老。山，依旧好；人，憔悴了。",https://so.gushiwen.org/shiwenv_de736e6ed406.aspx
1092,"折戟沉沙铁未销，自将磨洗认前朝。
东风不与周郎便，铜雀春深锁二乔。",https://so.gushiwen.org/shiwenv_3fb397218a1e.aspx
1093,鵁鶄飞起郡城东。碧江空，半滩风。越王宫殿，蘋叶藕花中。帘卷水楼鱼浪起，千片雪，雨蒙蒙。,https://so.gushiwen.org/shiwenv_93e3fd84b965.aspx
1094,"既破我斧，又缺我斨。周公东征，四国是皇。哀我人斯，亦孔之将。
既破我斧，又缺我锜。周公东征，四国是吪。哀我人斯，亦孔之嘉。
既破我斧，又缺我銶。周公东征，四国是遒。哀我人斯，亦孔之休。",https://so.gushiwen.org/shiwenv_1f7e5dfe2da1.aspx
1095,"洛阳花，梁园月，好花须买，皓月须赊。
花倚栏干看烂熳开，月曾把酒问团圆夜。
月有盈亏花有开谢，想人生最苦离别。
花谢了三春近也，月缺了中秋到也，人去了何日来也？",https://so.gushiwen.org/shiwenv_ddf21b565344.aspx
1096,"入夏偏宜澹薄妆，越罗衣褪郁金黄，翠钿檀注助容光。
相见无言还有恨，几回判却又思量，月窗香径梦悠飏。",https://so.gushiwen.org/shiwenv_df6890af2f62.aspx
1097,"银床淅沥青梧老，屧粉秋蛩扫。采香行处蹙连钱，拾得翠翘何恨不能言。
回廊一寸相思地，落月成孤倚。背灯和月就花阴，已是十年踪迹十年心。",https://so.gushiwen.org/shiwenv_d2a36dfa76c1.aspx
1098,"东门之枌，宛丘之栩。子仲之子，婆娑其下。
穀旦于差，南方之原。不绩其麻，市也婆娑。
穀旦于逝，越以鬷迈。视尔如荍，贻我握椒。",https://so.gushiwen.org/shiwenv_29b3cace2c91.aspx
1099,"轻舸迎上客，悠悠湖上来。
当轩对尊酒，四面芙蓉开。",https://so.gushiwen.org/shiwenv_abd05bd92679.aspx
1100,"孔明庙前有老柏，柯如青铜根如石。
霜皮溜雨四十围，黛色参天二千尺。
君臣已与时际会，树木犹为人爱惜。
云来气接巫峡长，月出寒通雪山白。
忆昨路绕锦亭东，先主武侯同閟宫。
崔嵬枝干郊原古，窈窕丹青户牖空。
落落盘踞虽得地，冥冥孤高多烈风。
扶持自是神明力，正直原因造化工。
大厦如倾要梁栋，万牛回首丘山重。
不露文章世已惊，未辞翦伐谁能送？
苦心岂免容蝼蚁，香叶终经宿鸾凤。
志士幽人莫怨嗟：古来材大难为用。",https://so.gushiwen.org/shiwenv_48a71bd6453b.aspx
1101,"子之还兮，遭我乎峱之间兮。并驱从两肩兮，揖我谓我儇兮。
子之茂兮，遭我乎峱之道兮。并驱从两牡兮，揖我谓我好兮。
子之昌兮，遭我乎峱之阳兮。并驱从两狼兮，揖我谓我臧兮。",https://so.gushiwen.org/shiwenv_9b951e502a99.aspx
1102,"高台多悲风，朝日照北林。
之子在万里，江湖迥且深。
方舟安可极，离思故难任！
孤雁飞南游，过庭长哀吟。
翘思慕远人，愿欲托遗音。
形影忽不见，翩翩伤我心。",https://so.gushiwen.org/shiwenv_aad43d76cfe9.aspx
1103,"舍南舍北皆春水，但见群鸥日日来。
花径不曾缘客扫，蓬门今始为君开。
盘飧市远无兼味，樽酒家贫只旧醅。
肯与邻翁相对饮，隔篱呼取尽馀杯。",https://so.gushiwen.org/shiwenv_2dfd92e6cd5b.aspx
1104,"晓风催我挂帆行，绿涨春芜岸欲平。
长水塘南三日雨，菜花香过秀州城。",https://so.gushiwen.org/shiwenv_3b6e58a33b86.aspx
1105,"十月之交，朔月辛卯。日有食之，亦孔之丑。彼月而微，此日而微；今此下民，亦孔之哀。
日月告凶，不用其行。四国无政，不用其良。彼月而食，则维其常；此日而食，于何不臧。
烨烨震电，不宁不令。百川沸腾，山冢崒崩。高岸为谷，深谷为陵。哀今之人，胡憯莫惩？
皇父卿士，番维司徒。家伯维宰，仲允膳夫。棸子内史，蹶维趣马。楀维师氏，醘妻煽方处。
抑此皇父，岂曰不时？胡为我作，不即我谋？彻我墙屋，田卒污莱。曰予不戕，礼则然矣。
皇父孔圣，作都于向。择三有事，亶侯多藏。不慭遗一老，俾守我王。择有车马，以居徂向。
黾勉从事，不敢告劳。无罪无辜，谗口嚣嚣。下民之孽，匪降自天。噂沓背憎，职竞由人。
悠悠我里，亦孔之痗。四方有羡，我独居忧。民莫不逸，我独不敢休。天命不彻，我不敢效我友自逸。",https://so.gushiwen.org/shiwenv_34a3367bb389.aspx
1106,"赫赫明明。王命卿士，南仲大祖，大师皇父。整我六师，以脩我戎。既敬既戒，惠此南国。
王谓尹氏，命程伯休父，左右陈行。戒我师旅，率彼淮浦，省此徐土。不留不处，三事就绪。
赫赫业业，有严天子。王舒保作，匪绍匪游。徐方绎骚，震惊徐方。如雷如霆，徐方震惊。
王奋厥武，如震如怒。进厥虎臣，阚如虓虎。铺敦淮濆，仍执丑虏。截彼淮浦，王师之所。
王旅啴啴，如飞如翰。如江如汉，如山之苞。如川之流，绵绵翼翼。不测不克，濯征徐国。
王犹允塞，徐方既来。徐方既同，天子之功。四方既平，徐方来庭。徐方不回，王曰还归。",https://so.gushiwen.org/shiwenv_904f2474ed3a.aspx
1107,"魏明帝青龙元年八月，诏宫官牵车西取汉孝武捧露盘仙人，欲立置前殿。宫官既拆盘，仙人临载，乃潸然泪下。唐诸王孙李长吉遂作《金铜仙人辞汉歌》。
茂陵刘郎秋风客，夜闻马嘶晓无迹。
画栏桂树悬秋香，三十六宫土花碧。
魏官牵车指千里，东关酸风射眸子。
空将汉月出宫门，忆君清泪如铅水。
衰兰送客咸阳道，天若有情天亦老。
携盘独出月荒凉，渭城已远波声小。",https://so.gushiwen.org/shiwenv_33199885635a.aspx
1108,"寂寂青楼大道边，纷纷白雪绮窗前。
池上鸳鸯不独自，帐中苏合还空然。
屏风有意障明月，灯火无情照独眠。
辽西水冻春应少，蓟北鸿来路几千！
愿君关山及早度，念妾桃李片时妍。",https://so.gushiwen.org/shiwenv_c9f2900d0f02.aspx
1109,"又到绿杨曾折处，不语垂鞭，踏遍清秋路。衰草连天无意绪，雁声远向萧关去。
不恨天涯行役苦，只恨西风，吹梦成今古。明日客程还几许，沾衣况是新寒雨。",https://so.gushiwen.org/shiwenv_e5002a4118eb.aspx
1110,"燕归花谢，早因循、又过清明。是一般风景，两样心情。犹记碧桃影里、誓三生。
乌丝阑纸娇红篆，历历春星。道休孤密约，鉴取深盟。语罢一丝香露、湿银屏。",https://so.gushiwen.org/shiwenv_52eb47de2fc9.aspx
1111,"天地并况，惟予有慕，爰熙紫坛，思求厥路。
恭承禋祀，缊豫为纷，黼绣周张，承神至尊。
千童罗舞成八溢，合好效欢虞泰一。
九歌毕奏斐然殊，鸣琴竽瑟会轩朱。
璆磬金鼓，灵其有喜，百官济济，各敬厥事。
盛牲实俎进闻膏，神奄留，临须摇。
长丽前掞光耀明，寒暑不忒况皇章。
展诗应律鋗玉鸣，函宫吐角激徵清。
发梁扬羽申以商，造兹新音永久长。
声气远条凤鸟翔，神夕奄虞盖孔享。",https://so.gushiwen.org/shiwenv_f732699835a7.aspx
1112,"林下春晴风渐和，高崖残雪已无多。
游丝冉冉花枝静，青壁迢迢白鸟过。
忽向山中怀旧侣，几从洞口梦烟萝。
客衣尘土终须换，好与湖边长芰荷。",https://so.gushiwen.org/shiwenv_fde7bbfc0f91.aspx
1113,"钟鼓寒，楼阁暝，月照古桐金井。深院闭，小庭空，落花香露红。
烟柳重，春雾薄，灯背水窗高阁。闲倚户，暗沾衣，待郎郎不归。",https://so.gushiwen.org/shiwenv_bfa287bd608e.aspx
1114,"试说东都事，添人白发多。
寝园残石马，废殿泣铜驼。
胡运占难久，边情听易讹。
凄凉旧京女，妆髻尚宣和。",https://so.gushiwen.org/shiwenv_f4258446fdfd.aspx
1115,"帝里重清明，人心自愁思。
车声上路合，柳色东城翠。
花落草齐生，莺飞蝶双戏。
空堂坐相忆，酌茗聊代醉。",https://so.gushiwen.org/shiwenv_ffd767c3052e.aspx
1116,"一夜满林星月白，且无云气亦无雷。
平明忽见溪流急，知是他山落雨来。",https://so.gushiwen.org/shiwenv_e3f59700c9b2.aspx
1117,"下武维周，世有哲王。三后在天，王配于京。
王配于京，世德作求。永言配命，成王之孚。
成王之孚，下土之式。永言孝思，孝思维则。
媚兹一人，应侯顺德。永言孝思，昭哉嗣服。
昭兹来许，绳其祖武。於万斯年，受天之祜。
受天之祜，四方来贺。於万斯年，不遐有佐。",https://so.gushiwen.org/shiwenv_109401792098.aspx
1118,"江南佳丽地，金陵帝王州。
逶迤带绿水，迢递起朱楼。
飞甍夹驰道，垂杨荫御沟。
凝笳翼高盖，叠鼓送华辀。
献纳云台表，功名良可收。",https://so.gushiwen.org/shiwenv_11a51248c283.aspx
1119,"霏霏点点回塘雨，双双只只鸳鸯语。灼灼野花香，依依金柳黄。
盈盈江上女，两两溪边舞。皎皎绮罗光，青青云粉状。",https://so.gushiwen.org/shiwenv_072d779194cf.aspx
1120,"灼灼荷花瑞，亭亭出水中。
一茎孤引绿，双影共分红。
色夺歌人脸，香乱舞衣风。
名莲自可念，况复两心同。",https://so.gushiwen.org/shiwenv_f365de8fa7dc.aspx
1121,"吴头楚尾路如何？烟雨秋深暗自波。
晚趁寒潮渡江去，满林黄叶雁声多。",https://so.gushiwen.org/shiwenv_fe802cc8a584.aspx
1122,"白日沦西阿，素月出东岭。
遥遥万里晖，荡荡空中景。
风来入房户，夜中枕席冷。
气变悟时易，不眠知夕永。
欲言无予和，挥杯劝孤影。
日月掷人去，有志不获骋。
念此怀悲凄，终晓不能静。",https://so.gushiwen.org/shiwenv_192ef6f99de1.aspx
1123,"湛湛露斯，匪阳不晞。厌厌夜饮，不醉无归。
湛湛露斯，在彼丰草。厌厌夜饮，在宗载考。
湛湛露斯，在彼杞棘。显允君子，莫不令德。
其桐其椅，其实离离。岂弟君子，莫不令仪。",https://so.gushiwen.org/shiwenv_d6fa6d8fa21e.aspx
1124,"乡土不同，河朔隆冬。
流澌浮漂，舟船行难。
锥不入地，蘴藾深奥。
水竭不流，冰坚可蹈。
士隐者贫，勇侠轻非。
心常叹怨，戚戚多悲。
幸甚至哉！歌以咏志。",https://so.gushiwen.org/shiwenv_fdfecff85505.aspx
1125,"鹤鸣楚山静，露白秋江晓。连袂度危桥，萦回出林杪。
西岑极远目，毫末皆可了。重叠九疑高，微茫洞庭小。
迥穷两仪际，高出万象表。驰景泛颓波，遥风递寒筱。
谪居安所习，稍厌从纷扰。生同胥靡遗，寿比彭铿夭。
蹇连困颠踣，愚蒙怯幽眇。非令亲爱疏，谁使心神悄。
偶兹遁山水，得以观鱼鸟。吾子幸淹留，缓我愁肠绕。",https://so.gushiwen.org/shiwenv_49643919294e.aspx
1126,"少年不得意，落拓无安居。
愿随任公子，欲钓吞舟鱼。
常时饮酒逐风景，壮心遂与功名疏。
兰生谷底人不锄，云在高山空卷舒。
汉家天子驰驷马，赤军蜀道迎相如。
天门九重谒圣人，龙颜一解四海春。
彤庭左右呼万岁，拜贺明主收沉沦。
翰林秉笔回英眄，麟阁峥嵘谁可见？
承恩初入银台门，著书独在金銮殿。
龙驹雕镫白玉鞍，象床绮食黄金盘。
当时笑我微贱者，却来请谒为交欢。
一朝谢病游江海，畴昔相知几人在？
前门长揖后门关，今日结交明日改。
爱君山岳心不移，随君云雾迷所为。
梦得池塘生春草，使我长价登楼诗。
别后遥传临海作，可见羊何共和之。
东平与南平，今古两步兵。
素心爱美酒，不是顾专城。
谪官桃源去，寻花几处行？
秦人如旧识，出户笑相迎。",https://so.gushiwen.org/shiwenv_6ccb04b2e038.aspx
1127,"文王在上，於昭於天。周虽旧邦，其命维新。有周不显，帝命不时。文王陟降，在帝左右。
亹亹文王，令闻不已。陈锡哉周，侯文王孙子。文王孙子，本支百世，凡周之士，不显亦世。
世之不显，厥犹翼翼。思皇多士，生此王国。王国克生，维周之桢；济济多士，文王以宁。
穆穆文王，于缉熙敬止。假哉天命，有商孙子。商之孙子，其丽不亿。上帝既命，侯于周服。
侯服于周，天命靡常。殷士肤敏，祼将于京。厥作祼将，常服黼冔。王之荩臣，无念尔祖。
无念尔祖，聿修厥德。永言配命，自求多福。殷之未丧师，克配上帝。宜鉴于殷，骏命不易！
命之不易，无遏尔躬。宣昭义问，有虞殷自天。上天之载，无声无臭。仪刑文王，万邦作孚。",https://so.gushiwen.org/shiwenv_b09d2cbf972b.aspx
1128,"云山有意，轩裳无计，被西风吹断功名泪。
去来兮，再休提！
青山尽解招人醉，得失到头皆物理。
得，他命里；失，咱命里。",https://so.gushiwen.org/shiwenv_d9ce66a29541.aspx
1129,"水调数声持酒听，午醉醒来愁未醒。送春春去几时回？临晚镜，伤流景，往事后期空记省。
沙上并禽池上暝，云破月来花弄影。重重帘幕密遮灯，风不定，人初静，明日落红应满径。",https://so.gushiwen.org/shiwenv_16f02efc5087.aspx
1130,"气尽前溪舞，心酸子夜歌。
峡云寻不得，沟水欲如何。
朔雁传书绝，湘篁染泪多。
无由见颜色，还自托微波。",https://so.gushiwen.org/shiwenv_617fe9355d87.aspx
1131,"五月五日午，赠我一枝艾。 故人不可见，新知万里外。
丹心照夙昔，鬓发日已改。 我欲从灵均，三湘隔辽海。",https://so.gushiwen.org/shiwenv_4c408b3ecefe.aspx
1132,"自河南经乱，关内阻饥，兄弟离散，各在一处。因望月有感，聊书所怀，寄上浮梁大兄、於潜七兄、乌江十五兄，兼示符离及下邽弟妹。
时难年荒世业空，弟兄羁旅各西东。
田园寥落干戈后，骨肉流离道路中。
吊影分为千里雁，辞根散作九秋蓬。
共看明月应垂泪，一夜乡心五处同。",https://so.gushiwen.org/shiwenv_5dfc1bd59fed.aspx
1133,"生涯岂料承优诏，世事空知学醉歌。
江上月明胡雁过，淮南木落楚山多。
寄身且喜沧洲近，顾影无如白发何。
今日龙钟人共弃，愧君犹遣慎风波。",https://so.gushiwen.org/shiwenv_dea6fe3c2c99.aspx
1134,"如何，遣情情更多？永日水堂帘下，敛羞蛾。
六幅罗裙窣地，微行曳碧波。看尽满池疏雨，打团荷。",https://so.gushiwen.org/shiwenv_aad766a184aa.aspx
1135,"窗外寒鸡天欲曙，香印成灰，坐起浑无绪。庭际高梧凝宿雾，卷帘双鹊惊飞去。
屏上罗衣闲绣缕，一饷关情，忆遍江南路。夜夜梦魂休谩语，已知前事无寻处。",https://so.gushiwen.org/shiwenv_4a62fdbaf55c.aspx
1136,"竹窗闻远水，月出似溪中。
香覆经年火，幡飘后夜风。
性昏知道晚，学浅喜言同。
一悟归身处，何山路不通。",https://so.gushiwen.org/shiwenv_06013e7b3f45.aspx
1137,"小子何时见，高秋此日生。
自从都邑语，已伴老夫名。
诗是吾家事，人传世上情。
熟精文选理，休觅彩衣轻。
凋瘵筵初秩，欹斜坐不成。
流霞分片片，涓滴就徐倾。",https://so.gushiwen.org/shiwenv_552d4399571a.aspx
1138,"红叶醉秋色，碧溪弹夜弦。
佳期不可再，风雨杳如年。",https://so.gushiwen.org/shiwenv_636de80c39c7.aspx
1139,"江南好，风景旧曾谙。日出江花红胜火，春来江水绿如蓝。能不忆江南？
江南忆，最忆是杭州。山寺月中寻桂子，郡亭枕上看潮头。何日更重游！
江南忆，其次忆吴宫。吴酒一杯春竹叶，吴娃双舞醉芙蓉。早晚复相逢！",https://so.gushiwen.org/shiwenv_dca0ef1f12bf.aspx
1140,"边烽警榆塞，侠客度桑乾。
柳叶开银镝，桃花照玉鞍。
满月临弓影，连星入剑端。
不学燕丹客，徒歌易水寒。",https://so.gushiwen.org/shiwenv_aa668a7e5213.aspx
1141,"西园一曲艳阳歌，扰扰车尘负薜萝。
自欲放怀犹未得，不知经世竟如何？
夜闻猛雨判花尽，寒恋重衾觉梦多。
钓渚别来应更好，春风还为起微波。",https://so.gushiwen.org/shiwenv_d24254145c37.aspx
1142,"子之汤兮，宛丘之上兮。洵有情兮，而无望兮。
坎其击鼓，宛丘之下。无冬无夏，值其鹭羽。
坎其击缶，宛丘之道。无冬无夏，值其鹭翿。",https://so.gushiwen.org/shiwenv_93706340bde8.aspx
1143,"驿外断桥边，寂寞开无主。已是黄昏独自愁，更著风和雨。
无意苦争春，一任群芳妒。零落成泥碾作尘，只有香如故。",https://so.gushiwen.org/shiwenv_2523dc7baa84.aspx
1144,"南风之薰兮，可以解吾民之愠兮。
南风之时兮，可以阜吾民之财兮。",https://so.gushiwen.org/shiwenv_3f264f1aa8b4.aspx
1145,"桂花浮玉，正月满天街，夜凉如洗。风泛须眉并骨寒，人在水晶宫里。蛟龙偃蹇，观阙嵯峨，缥缈笙歌沸。霜华满地，欲跨彩云飞起。
记得去年今夕，酾酒溪亭，淡月云来去。千里江山昨梦非，转眼秋光如许。青雀西来，嫦娥报我，道佳期近矣。寄言俦侣，莫负广寒沈醉。",https://so.gushiwen.org/shiwenv_2f097306b632.aspx
1146,"胡人吹玉笛，一半是秦声。
十月吴山晓，梅花落敬亭。
愁闻出塞曲，泪满逐臣缨。
却望长安道，空怀恋主情。",https://so.gushiwen.org/shiwenv_52fbcc82ed1a.aspx
1147,"无将大车，祇自尘兮。无思百忧，祇自疧兮。
无将大车，维尘冥冥。无思百忧，不出于颎。
无将大车，维尘雍兮。无思百忧，祇自重兮。",https://so.gushiwen.org/shiwenv_13d559f0f799.aspx
1148,"路有论冤谪，言皆在中兴。
空闻迁贾谊，不待相孙弘。
江阔惟回首，天高但抚膺。
去年相送地，春雪满黄陵。",https://so.gushiwen.org/shiwenv_56eeaf9c522a.aspx
1149,"爱好由来下笔难，一诗千改始心安。
阿婆还似初笄女，头未梳成不许看。",https://so.gushiwen.org/shiwenv_81e6db75a7af.aspx
1150,"嫁得瞿塘贾，朝朝误妾期。
早知潮有信，嫁与弄潮儿。",https://so.gushiwen.org/shiwenv_01536e4b8dfb.aspx
1151,"大鹏一日同风起，扶摇直上九万里。
假令风歇时下来，犹能簸却沧溟水。
世人见我恒殊调，闻余大言皆冷笑。
宣父犹能畏后生，丈夫未可轻年少。",https://so.gushiwen.org/shiwenv_6983ce743726.aspx
1152,"玉露凋伤枫树林，巫山巫峡气萧森。
江间波浪兼天涌，塞上风云接地阴。
丛菊两开他日泪，孤舟一系故园心。
寒衣处处催刀尺，白帝城高急暮砧。
夔府孤城落日斜，每依北斗望京华。
听猿实下三声泪，奉使虚随八月槎。
画省香炉违伏枕，山楼粉堞隐悲笳。
请看石上藤萝月，已映洲前芦荻花。
千家山郭静朝晖，日日江楼坐翠微。
信宿渔人还泛泛，清秋燕子故飞飞。
匡衡抗疏功名薄，刘向传经心事违。
同学少年多不贱，五陵衣马自轻肥。
闻道长安似弈棋，百年世事不胜悲。
王侯第宅皆新主，文武衣冠异昔时。
直北关山金鼓振，征西车马羽书驰。
鱼龙寂寞秋江冷，故国平居有所思。
蓬莱宫阙对南山，承露金茎霄汉间。
西望瑶池降王母，东来紫气满函关。
云移雉尾开宫扇，日绕龙鳞识圣颜。
一卧沧江惊岁晚，几回青琐点朝班。
瞿塘峡口曲江头，万里风烟接素秋。
花萼夹城通御气，芙蓉小苑入边愁。
珠帘绣柱围黄鹄，锦缆牙樯起白鸥。
回首可怜歌舞地，秦中自古帝王州。
昆明池水汉时功，武帝旌旗在眼中。
织女机丝虚夜月，石鲸鳞甲动秋风。
波漂菰米沉云黑，露冷莲房坠粉红。
关塞极天惟鸟道，江湖满地一渔翁。
昆吾御宿自逶迤，紫阁峰阴入渼陂。
香稻啄馀鹦鹉粒，碧梧栖老凤凰枝。
佳人拾翠春相问，仙侣同舟晚更移。
彩笔昔曾干气象，白头吟望苦低垂。",https://so.gushiwen.org/shiwenv_bee18ac20e29.aspx
1153,"秋草生庭白露时，故园诸弟益相思。
尽日高斋无一事，芭蕉叶上独题诗。",https://so.gushiwen.org/shiwenv_c06c3cfe2108.aspx
1154,"氓之蚩蚩，抱布贸丝。匪来贸丝，来即我谋。送子涉淇，至于顿丘。匪我愆期，子无良媒。将子无怒，秋以为期。
乘彼垝垣，以望复关。不见复关，泣涕涟涟。既见复关，载笑载言。尔卜尔筮，体无咎言。以尔车来，以我贿迁。
桑之未落，其叶沃若。于嗟鸠兮！无食桑葚。于嗟女兮！无与士耽。士之耽兮，犹可说也。女之耽兮，不可说也。
桑之落矣，其黄而陨。自我徂尔，三岁食贫。淇水汤汤，渐车帷裳。女也不爽，士贰其行。士也罔极，二三其德。
三岁为妇，靡室劳矣。夙兴夜寐，靡有朝矣。言既遂矣，至于暴矣。兄弟不知，咥其笑矣。静言思之，躬自悼矣。
及尔偕老，老使我怨。淇则有岸，隰则有泮。总角之宴，言笑晏晏，信誓旦旦，不思其反。反是不思，亦已焉哉！",https://so.gushiwen.org/shiwenv_c7a0f08d98cd.aspx
1155,"悠悠我祖，爰自陶唐。
邈焉虞宾，历世重光。
御龙勤夏，豕韦翼商。
穆穆司徒，厥族以昌。
纷纷战国，漠漠衰周。
凤隐于林，幽人在丘。
逸虬绕云，奔鲸骇流。
天集有汉，眷予愍侯。
於赫愍侯，运当攀龙。
抚剑风迈，显兹武功。
书誓河山，启土开封。
亹亹丞相，允迪前踪。
浑浑长源，蔚蔚洪柯。
群川载导，众条载罗。
时有语默，运因隆寙。
在我中晋，业融长沙。
桓桓长沙，伊勋伊德。
天子畴我，专征南国。
功遂辞归，临宠不忒。
孰谓斯心，而近可得。
肃矣我祖，慎终如始。
直方二台，惠和千里。
於皇仁考，淡焉虚止。
寄迹风云，冥兹愠喜。
嗟余寡陋，瞻望弗及。
顾惭华鬓，负影只立。
三千之罪，无後为急。
我诚念哉，呱闻尔泣。
卜云嘉日，占亦良时。
名汝曰俨，字汝求思。
温恭朝夕，念兹在兹。
尚想孔伋，庶其企而！
厉夜生子，遽而求火。
凡百有心，奚特于我！
既见其生，实欲其可。
人亦有言，斯情无假。
日居月诸，渐免子孩。
福不虚至，祸亦易来。
夙兴夜寐，愿尔斯才。
尔之不才，亦已焉哉！",https://so.gushiwen.org/shiwenv_bf38c4cd6242.aspx
1156,"幼卿少与表兄同研席，雅有文字之好。未笄，兄欲缔姻。父母以兄未禄，难其请，遂适武弁。明年，兄登甲科，职教洮房，而良人统兵陕右，相与邂逅于此。兄鞭马略不相顾，岂前憾未平耶。因作浪淘沙以寄情云。
目送楚云空，前事无踪。漫留遗恨锁眉峰。自是荷花开较晚，孤负东风。
客馆叹飘蓬，聚散匆匆。扬鞭那忍骤花骢。望断斜阳人不见，满袖啼红。",https://so.gushiwen.org/shiwenv_b1af0593b790.aspx
1157,"相鼠有皮，人而无仪！人而无仪，不死何为？
相鼠有齿，人而无止！人而无止，不死何俟？
相鼠有体，人而无礼，人而无礼！胡不遄死？",https://so.gushiwen.org/shiwenv_52ddfd4a0f5c.aspx
1158,"西忆岐阳信，无人遂却回。
眼穿当落日，心死著寒灰。
雾树行相引，莲峰望忽开。
所亲惊老瘦，辛苦贼中来。
愁思胡笳夕，凄凉汉苑春。
生还今日事，间道暂时人。
司隶章初睹，南阳气已新。
喜心翻倒极，呜咽泪沾巾。
死去凭谁报，归来始自怜。
犹瞻太白雪，喜遇武功天。
影静千官里，心苏七校前。
今朝汉社稷，新数中兴年。",https://so.gushiwen.org/shiwenv_2a5faff8649c.aspx
1159,"采苓采苓，首阳之巅。人之为言，苟亦无信。舍旃舍旃，苟亦无然。人之为言，胡得焉？
采苦采苦，首阳之下。人之为言，苟亦无与。舍旃舍旃，苟亦无然。人之为言，胡得焉？
采葑采葑，首阳之东。人之为言，苟亦无从。舍旃舍旃，苟亦无然。人之为言，胡得焉？",https://so.gushiwen.org/shiwenv_1b65c03278dc.aspx
1160,"菁菁者莪，在彼中阿。既见君子，乐且有仪。
菁菁者莪，在彼中沚。既见君子，我心则喜。
菁菁者莪，在彼中陵。既见君子，锡我百朋。
泛泛杨舟，载沉载浮。既见君子，我心则休。",https://so.gushiwen.org/shiwenv_b84b89f600e2.aspx
1161,"古庙依青嶂，行宫枕碧流。水声山色锁妆楼。往事思悠悠。
云雨朝还暮，烟花春复秋。啼猿何必近孤舟。行客自多愁。",https://so.gushiwen.org/shiwenv_25eb0107d3b7.aspx
1162,"相见稀，相忆久，眉浅澹烟如柳。垂翠幕，结同心，待郎熏绣衾。
城上月，白如雪，蝉鬓美人愁绝。宫树暗，鹊桥横，玉签初报明。",https://so.gushiwen.org/shiwenv_2e044e5f9d03.aspx
1163,"秋日凄且厉，百卉具已腓。
爰以履霜节，登高饯将归。
寒气冒山泽，游云倏无依。
洲渚四缅邈，风水互乖违。
瞻夕欣良宴，离言聿云悲。
晨鸟暮来还，悬车敛馀辉。
逝止判殊路，旋驾怅迟迟。
目送回舟远，情随万化遗。",https://so.gushiwen.org/shiwenv_763923cd8c4b.aspx
1164,"客行新安道，喧呼闻点兵。
借问新安吏：“县小更无丁？”
“府帖昨夜下，次选中男行。”
“中男绝短小，何以守王城？”
肥男有母送，瘦男独伶俜。
白水暮东流，青山犹哭声。
“莫自使眼枯，收汝泪纵横。
眼枯即见骨，天地终无情！
我军取相州，日夕望其平。
岂意贼难料，归军星散营。
就粮近故垒，练卒依旧京。
掘壕不到水，牧马役亦轻。
况乃王师顺，抚养甚分明。
送行勿泣血，仆射如父兄。”",https://so.gushiwen.org/shiwenv_60fd2cda4806.aspx
1165,"轻烟雨小，望里青难了。一缕断虹垂树杪，又是乱山残照。
凭高目断征途，暮云千里平芜。日夜河流东下，锦书应托双鱼。",https://so.gushiwen.org/shiwenv_d02cbf399755.aspx
1166,"残雪凝辉冷画屏，落梅横笛已三更，更无人处月胧明。
我是人间惆怅客，知君何事泪纵横，断肠声里忆平生。",https://so.gushiwen.org/shiwenv_9008400cbb8c.aspx
1167,"忆昔避贼初，北走经险艰。
夜深彭衙道，月照白水山。
尽室久徒步，逢人多厚颜。
参差谷鸟吟，不见游子还。
痴女饥咬我，啼畏虎狼闻。
怀中掩其口，反侧声愈嗔。
小儿强解事，故索苦李餐。
一旬半雷雨，泥泞相牵攀。
既无御雨备，径滑衣又寒。
有时经契阔，竟日数里间。
野果充糇粮，卑枝成屋椽。
早行石上水，暮宿天边烟。
少留周家洼，欲出芦子关。
故人有孙宰，高义薄曾云。
延客已曛黑，张灯启重门。
暖汤濯我足，翦纸招我魂。
从此出妻孥，相视涕阑干。
众雏烂熳睡，唤起沾盘飧。
誓将与夫子，永结为弟昆。
遂空所坐堂，安居奉我欢。
谁肯艰难际，豁达露心肝。
别来岁月周，胡羯仍构患。
何当有翅翎，飞去堕尔前。",https://so.gushiwen.org/shiwenv_fa31c7be1ed0.aspx
1168,"东武望余杭，云海天涯两渺茫。何日功成名遂了，还乡，醉笑陪公三万场。
不用诉离觞，痛饮从来别有肠。今夜送归灯火冷，河塘，堕泪羊公却姓杨。",https://so.gushiwen.org/shiwenv_1069a75ec1a3.aspx
1169,"黄河水绕汉宫墙，河上秋风雁几行。
客子过壕追野马，将军弢箭射天狼。
黄尘古渡迷飞挽，白月横空冷战场。
闻道朔方多勇略，只今谁是郭汾阳。",https://so.gushiwen.org/shiwenv_eea50b97d4dc.aspx
1170,"硕人其颀，衣锦褧衣。齐侯之子，卫侯之妻。东宫之妹，邢侯之姨，谭公维私。
手如柔荑，肤如凝脂，领如蝤蛴，齿如瓠犀，螓首蛾眉，巧笑倩兮，美目盼兮。
硕人敖敖，说于农郊。四牡有骄，朱幩镳镳。翟茀以朝。大夫夙退，无使君劳。
河水洋洋，北流活活。施罛濊濊，鳣鲔发发。葭菼揭揭，庶姜孽孽，庶士有朅。",https://so.gushiwen.org/shiwenv_2e22b65eb7fc.aspx
1171,"一昨丹阳王气销，尽将豪侈谢尘嚣。
衣冠不复宗唐代，父老犹能道晋朝。
万岁楼边谁唱月，千秋桥上自吹箫。
青山不与兴亡事，只共垂杨伴海潮。",https://so.gushiwen.org/shiwenv_06ffa3362c38.aspx
1172,"红楼别夜堪惆怅，香灯半卷流苏帐。
残月出门时，美人和泪辞。
琵琶金翠羽，弦上黄莺语。
劝我早还家，绿窗人似花。",https://so.gushiwen.org/shiwenv_bfdc62faea89.aspx
1173,"新台有泚，河水弥弥。燕婉之求，蘧篨不鲜。
新台有洒，河水浼浼。燕婉之求，蘧篨不殄。
鱼网之设，鸿则离之。燕婉之求，得此戚施。",https://so.gushiwen.org/shiwenv_f897b4aa44f3.aspx
1174,"南楚春候早，余寒已滋荣。
土膏释原野，白蛰竞所营。
缀景未及郊，穑人先偶耕。
园林幽鸟啭，渚泽新泉清。
农事诚素务，羁囚阻平生。
故池想芜没，遗亩当榛荆。
慕隐既有系，图功遂无成。
聊从田父言，款曲陈此情。
眷然抚耒耜，回首烟云横。",https://so.gushiwen.org/shiwenv_6e54f0db6d0d.aspx
1175,"庭菊飘黄玉露浓，冷莎偎砌隐鸣蛩，何期良夜得相逢？
背帐凤摇红蜡滴，惹香暖梦绣衾重，觉来枕上怯晨钟。",https://so.gushiwen.org/shiwenv_dada83d89699.aspx
1176,"洞庭张乐地，潇湘帝子游。
云去苍梧野，水还江汉流。
停骖我怅望，辍棹子夷犹。
广平听方籍，茂陵将见求。
心事俱己矣，江上徒离忧。",https://so.gushiwen.org/shiwenv_652d1d83403c.aspx
1177,"半堤花雨。对芳辰消遣，无奈情绪。春色尚堪描画在，万紫千红尘土。鹃促归期，莺收佞舌，燕作留人语。绕栏红药，韶华留此孤主。
真个恨杀东风，几番过了，不似今番苦。乐事赏心磨灭尽，忽见飞书传羽。湖水湖烟，峰南峰北，总是堪伤处。新塘杨柳，小腰犹自歌舞。",https://so.gushiwen.org/shiwenv_9343d1a58467.aspx
1178,"去年人在凤凰池，银烛夜弹丝。沉水香消，梨云梦暖，深院绣帘垂。
今年冷落江南夜，心事有谁知。杨柳风柔，海棠月淡，独自倚阑时。",https://so.gushiwen.org/shiwenv_30b7b3416427.aspx
1179,"胡为乎株林？从夏南！匪适株林，从夏南！
驾我乘马，说于株野。乘我乘驹，朝食于株！",https://so.gushiwen.org/shiwenv_d5824816857c.aspx
1180,"野寺分晴树，山亭过晚霞。
春深无客到，一路落松花。",https://so.gushiwen.org/shiwenv_1d9364b43def.aspx
1181,"上阳人，上阳人，红颜暗老白发新。
绿衣监使守宫门，一闭上阳多少春。
玄宗末岁初选入，入时十六今六十。
同时采择百余人，零落年深残此身。
忆昔吞悲别亲族，扶入车中不教哭。
皆云入内便承恩，脸似芙蓉胸似玉。
未容君王得见面，已被杨妃遥侧目。
妒令潜配上阳宫，一生遂向空房宿。
宿空房，秋夜长，夜长无寐天不明。
耿耿残灯背壁影，萧萧暗雨打窗声。
春日迟，日迟独坐天难暮。
宫莺百啭愁厌闻，梁燕双栖老休妒。
莺归燕去长悄然，春往秋来不记年。
唯向深宫望明月，东西四五百回圆。
今日宫中年最老，大家遥赐尚书号。
小头鞵履窄衣裳，青黛点眉眉细长。
外人不见见应笑，天宝末年时世妆。
上阳人，苦最多。
少亦苦，老亦苦，少苦老苦两如何！
君不见昔时吕向美人赋，
又不见今日上阳白发歌！",https://so.gushiwen.org/shiwenv_aa0d8af40588.aspx
1182,"绿竹半含箨，新梢才出墙。色侵书帙晚，阴过酒樽凉。
雨洗娟娟净，风吹细细香。但令无剪伐，会见拂云长。",https://so.gushiwen.org/shiwenv_7a3cb98bc2f1.aspx
1183,"忆昔先皇巡朔方，千乘万骑入咸阳。
阴山骄子汗血马，长驱东胡胡走藏。
邺城反覆不足怪，关中小儿坏纪纲。
张后不乐上为忙，至令今上犹拨乱，劳心焦思补四方。
我昔近侍叨奉引，出兵整肃不可当。
为留猛士守未央，致使岐雍防西羌。
犬戎直来坐御床，百官跣足随天王。
愿见北地傅介子，老儒不用尚书郎。
忆昔开元全盛日，小邑犹藏万家室。
稻米流脂粟米白，公私仓廪俱丰实。
九州道路无豺虎，远行不劳吉日出。
齐纨鲁缟车班班，男耕女桑不相失。
宫中圣人奏云门，天下朋友皆胶漆。
百馀年间未灾变，叔孙礼乐萧何律。
岂闻一绢直万钱，有田种谷今流血。
洛阳宫殿烧焚尽，宗庙新除狐兔穴。
伤心不忍问耆旧，复恐初从乱离说。
小臣鲁钝无所能，朝廷记识蒙禄秩。
周宣中兴望我皇，洒泪江汉身衰疾。",https://so.gushiwen.org/shiwenv_d40e0229a7fc.aspx
1184,"玉衡固已骖，羲和若飞凌。
四运循环转，寒暑自相承。
冉冉年时暮，迢迢天路征。
招摇东北指，大火西南升。
悲风无绝响，玄云互相仍。
丰水凭川结，零露弥天凝。
年命特相逝，庆云鲜克乘。
履信多愆期，思顺焉足凭。
慷慨临川响，非此孰为兴。
哀吟梁甫颠，慷慨独抚膺。",https://so.gushiwen.org/shiwenv_745e11b087ab.aspx
1185,"零落栖迟一杯酒，主人奉觞客长寿。
主父西游困不归，家人折断门前柳。
吾闻马周昔作新丰客，天荒地老无人识。
空将笺上两行书，直犯龙颜请恩泽。
我有迷魂招不得，雄鸡一声天下白。
少年心事当拿云，谁念幽寒坐呜呃。",https://so.gushiwen.org/shiwenv_6931ee3149d0.aspx
1186,"边城使心悲，昔吾亲更之。
冰雪截肌肤，风飘无止期。
百里不见人，草木谁当迟。
登城望亭燧，翩翩飞戍旗。
行者不顾反，出门与家辞。
子弟多俘虏，哭泣无已时。
天下尽乐土，何为久留兹。
蓼虫不知辛，去来勿与谘。",https://so.gushiwen.org/shiwenv_a10f31393d3b.aspx
1187,杨朱之弟曰布，衣素衣而出。天雨，解素衣，衣缁衣而返。其狗不知，迎而吠之。杨布怒，将扑之。杨朱曰：“子无扑矣，子亦犹是也。向者使汝狗白而往黑而来，岂能无怪哉？”,https://so.gushiwen.org/shiwenv_d1aa669a1e52.aspx
1188,"童稚情亲四十年，中间消息两茫然。
更为后会知何地？忽漫相逢是别筵！
不分桃花红似锦，生憎柳絮白于棉。
剑南春色还无赖，触忤愁人到酒边。",https://so.gushiwen.org/shiwenv_261e6cea2c5a.aspx
1189,"明月茫茫，夜来应照南桥路。梦游熟处。一枕啼秋雨。
可惜人生，不向吴城住。心期误。雁将秋去。天远青山暮。",https://so.gushiwen.org/shiwenv_23df91730a8d.aspx
1190,"有过于江上者，见人方引婴儿而欲投之江中，婴儿啼。人问其故。曰：“此其父善游。”
其父虽善游，其子岂遽善游哉？以此任物，亦必悖矣。",https://so.gushiwen.org/shiwenv_edd47d575a62.aspx
1191,"几枝红雪墙头杏，数点青山屋上屏。一春能得几晴明？三月景，宜醉不宜醒。
残花酝酿蜂儿蜜，细雨调和燕子泥。绿窗春睡觉来迟。谁唤起？窗外晓莺啼。
一帘红雨桃花谢，十里清阴柳影斜。洛阳花酒一时别。春去也，闲煞旧蜂蝶。",https://so.gushiwen.org/shiwenv_2ef980bb3245.aspx
1192,"戚戚苦无悰，携手共行乐。
寻云陟累榭，随山望菌阁。
远树暖阡阡，生烟纷漠漠。
鱼戏新荷动，鸟散余花落。
不对芳春酒，还望青山郭。",https://so.gushiwen.org/shiwenv_dd59a058dbfa.aspx
1193,"蓬莱院闭天台女，画堂昼寝人无语。抛枕翠云光，绣衣闻异香。
潜来珠锁动，惊觉银屏梦。脸慢笑盈盈，相看无限情。",https://so.gushiwen.org/shiwenv_74736f345ce8.aspx
1194,"八月奔涛，千尺崔嵬，砉然欲惊。似灵妃顾笑，神鱼进舞；冯夷击鼓，白马来迎。伍相鸱夷，钱王羽箭，怒气强于十万兵。峥嵘甚，讶雪山中断，银汉西倾。
孤舟铁笛风清，待万里乘槎问客星。叹鲸鲵未翦，戈船满岸；蟾蜍正吐，歌管倾城。狎浪儿童，横江士女，笑指渔翁一叶轻。谁知道，是观潮枚叟，论水庄生。",https://so.gushiwen.org/shiwenv_3a205b1a0e3a.aspx
1195,"倚杖池边立，西风荷柄斜。
眼明秋水外，又放一枝花。",https://so.gushiwen.org/shiwenv_244683ab32be.aspx
1196,"维鹊有巢，维鸠居之。之子于归，百两御之。
维鹊有巢，维鸠方之。之子于归，百两将之。
维鹊有巢，维鸠盈之。之子于归，百两成之。",https://so.gushiwen.org/shiwenv_8096bb25c2e1.aspx
1197,"孟夏草木长，绕屋树扶疏。
众鸟欣有托，吾亦爱吾庐。
既耕亦已种，时还读我书。
穷巷隔深辙，颇回故人车。
欢言酌春酒，摘我园中蔬。
微雨从东来，好风与之俱。
泛览《周王传》，流观《山海》图。
俯仰终宇宙，不乐复何如？",https://so.gushiwen.org/shiwenv_e80463a9d45e.aspx
1198,"红笺小字。说尽平生意。鸿雁在云鱼在水。惆怅此情难寄。
斜阳独倚西楼。遥山恰对帘钩。人面不知何处，绿波依旧东流。",https://so.gushiwen.org/shiwenv_4ad35453c395.aspx
1199,"枝间新绿一重重， 小蕾深藏数点红。
爱惜芳心莫轻吐， 且教桃李闹春风。",https://so.gushiwen.org/shiwenv_531487dfc924.aspx
1200,"青丝缆引木兰船，名遂身归拜庆年。
落日澄江乌榜外，秋风疏柳白门前。
桥通小市家林近，山带平湖野寺连。
别后依依寒食里，共君携手在东田。",https://so.gushiwen.org/shiwenv_ca2a283f351c.aspx
1201,"去郭轩楹敞，无村眺望赊。
澄江平少岸，幽树晚多花。
细雨鱼儿出，微风燕子斜。
城中十万户，此地两三家。
蜀天常夜雨，江槛已朝晴。
叶润林塘密，衣干枕席清。
不堪祗老病，何得尚浮名。
浅把涓涓酒，深凭送此生。",https://so.gushiwen.org/shiwenv_badd9a50a87d.aspx
1202,"宜阳城下草萋萋，涧水东流复向西。
芳树无人花自落，春山一路鸟空啼。",https://so.gushiwen.org/shiwenv_295666239860.aspx
1203,"故园东望路漫漫，双袖龙钟泪不干。
马上相逢无纸笔，凭君传语报平安。",https://so.gushiwen.org/shiwenv_10d21c96ba71.aspx
1204,"天地无穷极，阴阳转相因。
人居一世间，忽若风吹尘。
愿得展功勤，输力于明君。
怀此王佐才，慷慨独不群。
鳞介尊神龙，走兽宗麒麟。
虫兽犹知德，何况于士人。
孔氏删诗书，王业粲已分。
骋我径寸翰，流藻垂华芬。",https://so.gushiwen.org/shiwenv_ac5ea0c6b891.aspx
1205,"遥夜亭皋闲信步。才过清明，渐觉伤春暮。数点雨声风约住。朦胧淡月云来去。
桃杏依稀香暗渡。谁在秋千，笑里轻轻语。一寸相思千万绪。人间没个安排处。",https://so.gushiwen.org/shiwenv_1d9a6258d613.aspx
1206,"凤兮凤兮何德之衰。
往者不可谏。
来者犹可追。
已而已而。
今之从政者殆而。",https://so.gushiwen.org/shiwenv_8ba99ab13efa.aspx
1207,"离别家乡岁月多，近来人事半消磨。
惟有门前镜湖水，春风不改旧时波。",https://so.gushiwen.org/shiwenv_72b8fb811e53.aspx
1208,楚女欲归南浦，朝雨。湿愁红，小船摇漾入花里。波起，隔西风。,https://so.gushiwen.org/shiwenv_3a8eda835e88.aspx
1209,"东南形胜，三吴都会，钱塘自古繁华，烟柳画桥，风帘翠幕，参差十万人家。云树绕堤沙，怒涛卷霜雪，天堑无涯。市列珠玑，户盈罗绮，竞豪奢。
重湖叠巘清嘉。有三秋桂子，十里荷花。羌管弄晴，菱歌泛夜，嬉嬉钓叟莲娃。千骑拥高牙。乘醉听箫鼓，吟赏烟霞。异日图将好景，归去凤池夸。",https://so.gushiwen.org/shiwenv_a52ca0ee5a22.aspx
1210,多少泪，沾袖复横颐。心事莫将和泪滴，凤笙休向月明吹，肠断更无疑。,https://so.gushiwen.org/shiwenv_7a2f4e7f485d.aspx
1211,"将军少年出武威，入掌银台护紫微。
平明拂剑朝天去，薄暮垂鞭醉酒归。
爱子临风吹玉笛，美人向月舞罗衣。
畴昔雄豪如梦里，相逢且欲醉春晖。",https://so.gushiwen.org/shiwenv_64017e5f5162.aspx
1212,"新年都未有芳华，二月初惊见草芽。
白雪却嫌春色晚，故穿庭树作飞花。",https://so.gushiwen.org/shiwenv_e88f19bf2933.aspx
1213,"东风吹落战尘沙，梦想西湖处士家。
只恐江南春意减，此心元不为梅花。",https://so.gushiwen.org/shiwenv_41cec84ee0b9.aspx
1214,"野花芳草，寂寞关山道。柳吐金丝莺语早，惆怅香闺暗老！
罗带悔结同心，独凭朱栏思深。梦觉半床斜月，小窗风触鸣琴。",https://so.gushiwen.org/shiwenv_bca142bb3ca8.aspx
1215,新月上，远烟开。惯随潮水采珠来。棹穿花过归溪口。沽春酒。小艇缆牵垂岸柳。,https://so.gushiwen.org/shiwenv_7af295a97301.aspx
1216,"落日绣帘卷，亭下水连空。知君为我新作，窗户湿青红。长记平山堂上，欹枕江南烟雨，杳杳没孤鸿。认得醉翁语，山色有无中。
一千顷，都镜净，倒碧峰。忽然浪起，掀舞一叶白头翁。堪笑兰台公子，未解庄生天籁，刚道有雌雄。一点浩然气，千里快哉风。",https://so.gushiwen.org/shiwenv_2e5c862589b9.aspx
1217,"晚来风起撼花铃。人在碧山亭。愁里不堪听。那更杂、泉声雨声。
无凭踪迹，无聊心绪，谁说与多情。梦也不分明，又何必、催教梦醒。",https://so.gushiwen.org/shiwenv_428465134b98.aspx
1218,"恐是仙家好别离，故教迢递作佳期。
由来碧落银河畔，可要金风玉露时。
清漏渐移相望久，微云未接过来迟。
岂能无意酬乌鹊，惟与蜘蛛乞巧丝。",https://so.gushiwen.org/shiwenv_5bafc9cd259f.aspx
1219,"嘒彼小星，三五在东。肃肃宵征，夙夜在公。寔命不同。
嘒彼小星，维参与昴。肃肃宵征，抱衾与裯。寔命不犹。",https://so.gushiwen.org/shiwenv_dbd4afc2839d.aspx
1220,"昔年八月十五夜，曲江池畔杏园边。
今年八月十五夜，湓浦沙头水馆前。
西北望乡何处是，东南见月几回圆。
昨风一吹无人会，今夜清光似往年。",https://so.gushiwen.org/shiwenv_f9db5e73b4f8.aspx
1221,"旅心已多恨，春至尚离群。
翠枝结斜影，绿水散圆文。
戏鱼两相顾，游鸟半藏云。
何时不悯默，是日最思君。",https://so.gushiwen.org/shiwenv_988262d710a4.aspx
1222,"兰陵美酒郁金香，玉碗盛来琥珀光。
但使主人能醉客，不知何处是他乡。",https://so.gushiwen.org/shiwenv_22e73d066e9d.aspx
1223,"空山新雨后，天气晚来秋。
明月松间照，清泉石上流。
竹喧归浣女，莲动下渔舟。
随意春芳歇，王孙自可留。",https://so.gushiwen.org/shiwenv_44ba4afb80db.aspx
1224,"云一緺，玉一梭，淡淡衫儿薄薄罗。轻颦双黛螺。
秋风多，雨相和，帘外芭蕉三两窠。夜长人奈何！",https://so.gushiwen.org/shiwenv_32873912d750.aspx
1225,"苍颜华发，故山归计何时决！旧交新贵音书绝，惟有佳人，犹作殷勤别。
离亭欲去歌声咽，潇潇细雨凉吹颊。泪珠不用罗巾浥，弹在罗衫，图得见时说。",https://so.gushiwen.org/shiwenv_abe2b1590a2f.aspx
1226,"殷其雷，在南山之阳。何斯违斯，莫敢或遑？振振君子，归哉归哉！
殷其雷，在南山之侧。何斯违斯，莫敢遑息？振振君子，归哉归哉！
殷其雷，在南山之下。何斯违斯，莫或遑处？振振君子，归哉归哉！",https://so.gushiwen.org/shiwenv_91ba1faf034d.aspx
1227,"万里人南去，三春雁北飞。
不知何岁月，得与尔同归？",https://so.gushiwen.org/shiwenv_e9ad671ded9b.aspx
1228,"高标跨苍天，烈风无时休。自非旷士怀，登兹翻百忧。
方知象教力，足可追冥搜。仰穿龙蛇窟，始出枝撑幽。
七星在北户，河汉声西流。羲和鞭白日，少昊行清秋。
秦山忽破碎，泾渭不可求。俯视但一气，焉能辨皇州。
回首叫虞舜，苍梧云正愁。惜哉瑶池饮，日晏昆仑丘。
黄鹄去不息，哀鸣何所投。君看随阳雁，各有稻粱谋。",https://so.gushiwen.org/shiwenv_75d100bc0c09.aspx
1229,"谢却荼蘼，一片月明如水。篆香消，犹未睡，早鸦啼。
嫩寒无赖罗衣薄，休傍阑干角。最愁人，灯欲落，雁还飞。",https://so.gushiwen.org/shiwenv_f4cf2f0749b8.aspx
1230,"妾发初覆额，折花门前剧。
郎骑竹马来，绕床弄青梅。
同居长干里，两小无嫌猜，
十四为君妇，羞颜未尝开。
低头向暗壁，千唤不一回。
十五始展眉，愿同尘与灰。
常存抱柱信，岂上望夫台。
十六君远行，瞿塘滟滪堆。
五月不可触，猿声天上哀。
门前迟行迹，一一生绿苔。
苔深不能扫，落叶秋风早。
八月蝴蝶来，双飞西园草。
感此伤妾心，坐愁红颜老。
早晚下三巴，预将书报家。
相迎不道远，直至长风沙。",https://so.gushiwen.org/shiwenv_2d0368e3fb76.aspx
1231,"终风且暴，顾我则笑，谑浪笑敖，中心是悼。
终风且霾，惠然肯来，莫往莫来，悠悠我思。
终风且曀，不日有曀，寤言不寐，愿言则嚏。
曀曀其阴，虺虺其雷，寤言不寐，愿言则怀。",https://so.gushiwen.org/shiwenv_20f791f840dd.aspx
1232,"击鼓其镗，踊跃用兵。土国城漕，我独南行。
从孙子仲，平陈与宋。不我以归，忧心有忡。
爰居爰处？爰丧其马？于以求之？于林之下。
死生契阔，与子成说。执子之手，与子偕老。
于嗟阔兮，不我活兮。于嗟洵兮，不我信兮。",https://so.gushiwen.org/shiwenv_73b3c6badf1b.aspx
1233,"鹳雀楼西百尺樯，汀洲云树共茫茫，
汉家箫鼓空流水，魏国山河半夕阳。
事去千年犹恨速，愁来一日即为长。
风烟并起思归望，远目非春亦自伤。",https://so.gushiwen.org/shiwenv_29dbc3624809.aspx
1234,"山东今岁点行频，几处冤魂哭虏尘。
灞水桥边倚华表，平时二月有东巡。",https://so.gushiwen.org/shiwenv_8979f027e5bf.aspx
1235,"罗带惹香，犹系别时红豆。泪痕新，金缕旧，断离肠。
一双娇燕语雕梁，还是去年时节。绿杨浓，芳草歇，柳花狂。",https://so.gushiwen.org/shiwenv_4b142016062b.aspx
1236,"虏阵横北荒，胡星曜精芒。
羽书速惊电，烽火昼连光。
虎竹救边急，戎车森已行。
明主不安席，按剑心飞扬。
推毂出猛将，连旗登战场。
兵威冲绝幕，杀气凌穹苍。
列卒赤山下，开营紫塞傍。
孟冬沙风紧，旌旗飒凋伤。
画角悲海月，征衣卷天霜。
挥刃斩楼兰，弯弓射贤王。
单于一平荡，种落自奔亡。
收功报天子，行歌归咸阳。",https://so.gushiwen.org/shiwenv_ab637f878c61.aspx
1237,"稻粱犹足活诸雏，妒敌专场好自娱。
可要五更惊晓梦，不辞风雪为阳乌。",https://so.gushiwen.org/shiwenv_a1fdb443f1ed.aspx
1238,"咫尺愁风雨，匡庐不可登。
只疑云雾窟，犹有六朝僧。",https://so.gushiwen.org/shiwenv_be7be3dad6be.aspx
1239,"父耕原上田，子劚山下荒。
六月禾未秀，官家已修仓。",https://so.gushiwen.org/shiwenv_b9bed562f15f.aspx
1240,"归志宁无五亩园，读书本意在元元。
灯前目力虽非昔，犹课蝇头二万言。",https://so.gushiwen.org/shiwenv_d8293425c0b8.aspx
1241,"于以采蘩？于沼于沚。于以用之？公侯之事。
于以采蘩？于涧之中。于以用之？公侯之宫。
被之僮僮，夙夜在公。被之祁祁，薄言还归。",https://so.gushiwen.org/shiwenv_506bcfd3e9ed.aspx
1242,"匝路亭亭艳，非时裛裛香。
素娥惟与月，青女不饶霜。
赠远虚盈手，伤离适断肠。
为谁成早秀，不待作年芳。",https://so.gushiwen.org/shiwenv_e6235a57043e.aspx
1243,"期思溪上日千回，樟木桥边酒数杯。人影不随流水去，醉颜重带少年来。
疏蝉响涩林逾静，冷蝶飞轻菊半开。不是长卿终慢世，只缘多病又非才。",https://so.gushiwen.org/shiwenv_c867ca941bc6.aspx
1244,"花花，满枝红似霞。罗袖画帘肠断，卓香车。
回面共人闲语，战篦金凤斜。惟有阮郎春尽，不归家。",https://so.gushiwen.org/shiwenv_3ebbd0050853.aspx
1245,"添线绣床人倦，翻香罗幕烟斜。五更箫鼓贵人家。门外晓寒嘶马。
帽压半檐朝雪，镜开千靥春霞。小帘沽酒看梅花。梦到林逋山下。",https://so.gushiwen.org/shiwenv_cf100e7b5426.aspx
1246,"庭前芍药妖无格，池上芙蕖净少情。
唯有牡丹真国色，花开时节动京城。",https://so.gushiwen.org/shiwenv_21999be5b591.aspx
1247,"凯风自南，吹彼棘心。棘心夭夭，母氏劬劳。
凯风自南，吹彼棘薪。母氏圣善，我无令人。
爰有寒泉？在浚之下。有子七人，母氏劳苦。
睍睆黄鸟，载好其音。有子七人，莫慰母心。",https://so.gushiwen.org/shiwenv_16ebf3db1867.aspx
1248,"为君既不易，为臣良独难。
忠信事不显，乃有见疑患。
周公佐成王，金縢功不刊。
推心辅王室，二叔反流言。
待罪居东国，泣涕常流连。
皇灵大动变，震雷风且寒。
拔树偃秋稼，天威不可干。
素服开金縢，感悟求其端。
公旦事既显，成王乃哀叹。
吾欲竟此曲，此曲悲且长。
今日乐相乐，别后莫相忘。",https://so.gushiwen.org/shiwenv_388f16b12af2.aspx
1249,"彭传师于吴江三高堂之前钓雪亭，盖擅渔人之窟宅以供诗境也，赵子野约余赋之。
挽住风前柳，问鸱夷当日扁舟，近曾来否？月落潮生无限事，零落茶烟未久。谩留得莼鲈依旧。可是功名从来误，抚荒祠、谁继风流后？今古恨，一搔首。
江涵雁影梅花瘦，四无尘、雪飞云起，夜窗如昼。万里乾坤清绝处，付与渔翁钓叟。又恰是、题诗时候。猛拍阑干呼鸥鹭，道他年、我亦垂纶手。飞过我，共樽酒。",https://so.gushiwen.org/shiwenv_4d4801c580f4.aspx
1250,"轻阴池馆水平桥，一番弄雨花梢。微寒著处不胜娇，此际魂销。
忆昔青门堤外，粉香零乱朝朝。玉颜寂寞淡红飘，无那今宵",https://so.gushiwen.org/shiwenv_6f13d533f42a.aspx
1251,"江碧鸟逾白，山青花欲燃。
今春看又过，何日是归年？",https://so.gushiwen.org/shiwenv_35c5a313f8cf.aspx
1252,"狗吠何喧喧，有吏来在门。
披衣出门应，府记欲得钱。
语穷乞请期，吏怒反见尤。
旋步顾家中，家中无可为。
思往从邻贷，邻人言已匮。
钱钱何难得，令我独憔悴。",https://so.gushiwen.org/shiwenv_f9095988eaf8.aspx
1253,"黄鸟黄鸟，无集于穀，无啄我粟。此邦之人，不我肯穀。言旋言归，复我邦族。
黄鸟黄鸟，无集于桑，无啄我粱。此邦之人，不可与明。言旋言归，复我诸兄。
黄鸟黄鸟，无集于栩，无啄我黍。此邦之人，不可与处。言旋言归，复我诸父。",https://so.gushiwen.org/shiwenv_e8faa0839bbe.aspx
1254,"废逐人所弃，遂为鬼神欺。
才难不其然，卒与大患期。
凌人古受氏，吴世夸雄姿。
寂寞富春水，英气方在斯。
六学成一贯，精义穷发挥。
著书逾十年，幽赜靡不推。
天庭掞高文，万字若波驰。
记室征两府，宏谋耀其奇。
车酋轩下东越，列郡苏疲羸。
宛宛凌江羽，来栖翰林枝。
孝文留弓剑，中外方危疑。
抗声促遗诏，定命由陈辞。
徒隶肃曹官，征赋参有司。
出守乌江浒，左迁湟水湄。
高堂倾故国，葬祭限囚羁。
仲叔继幽沦，狂叫唯童儿。
一门即无主，焉用徒生为！
举声但呼天，孰知神者谁？
泣尽目无见，肾伤足不持。
溘死委炎荒，臧获守灵帷。
平生负国谴，骇骨非敢私。
盖棺未塞责，孤旐凝寒颸。
念昔始相遇，腑肠为君知。
进身齐选择，失路同瑕疵。
本期济仁义，合为众所嗤。
灭身竟不试，世义安可支！
恬死百忧尽，苟生万虑滋。
顾余九逝魂，与子各何之？
我歌诚自恸，非独为君悲！",https://so.gushiwen.org/shiwenv_bb3d0a384419.aspx
1255,"少年落魄楚汉间，风尘萧瑟多苦颜。
自言管葛竟谁许，长吁莫错还闭关。
一朝君王垂拂拭，剖心输丹雪胸臆。
忽蒙白日回景光，直上青云生羽翼。
幸陪鸾辇出鸿都，身骑飞龙天马驹。
王公大人借颜色，金璋紫绶来相趋。
当时结交何纷纷，片言道合惟有君。
待吾尽节报明主，然后相携卧白云。",https://so.gushiwen.org/shiwenv_8293e7ba3e7e.aspx
1256,"紫泉宫殿锁烟霞，欲取芜城作帝家。
玉玺不缘归日角，锦帆应是到天涯。
于今腐草无萤火，终古垂杨有暮鸦。
地下若逢陈后主，岂宜重问后庭花。",https://so.gushiwen.org/shiwenv_09fd71c77ec7.aspx
1257,"山色远含空，苍茫泽国东。
海明先见日，江白迥闻风。
鸟道高原去，人烟小径通。
那知旧遗逸，不在五湖中。",https://so.gushiwen.org/shiwenv_8b2a0a0c14a5.aspx
1258,"雉扇合蓬莱，朝车回紫陌。
重门集嘶马，言宴金张宅。
燕娥奉卮酒，低鬟若无力。
十户手胼胝，凤凰钗一只。
高楼齐下视，日照罗衣色。
笑指负薪人，不信生中国。",https://so.gushiwen.org/shiwenv_37da466a3bdf.aspx
1259,一棹春风一叶舟，一纶茧缕一轻钩。花满渚，酒满瓯，万顷波中得自由。,https://so.gushiwen.org/shiwenv_5e3b80583489.aspx
1260,"负疴颓檐下，终日无一欣。
药石有时闲，念我意中人。
相去不寻常，道路邈何因？
周生述孔业，祖谢响然臻。
道丧向千载，今朝复斯闻。
马队非讲肆，校书亦已勤。
老夫有所爱，思与尔为邻。
愿言诲诸子，从我颍水滨。",https://so.gushiwen.org/shiwenv_92cc98e8d9b5.aspx
1261,"漫漫秋夜长，烈烈北风凉。
展转不能寐，披衣起彷徨。
彷徨忽已久，白露沾我裳。
俯视清水波，仰看明月光。
天汉回西流，三五正纵横。
草虫鸣何悲，孤雁独南翔。
郁郁多悲思，绵绵思故乡。
愿飞安得翼，欲济河无梁。
向风长叹息，断绝我中肠。
西北有浮云，亭亭如车盖。
惜我时不遇，适与飘风会。
吹我东南行，行行至吴会。
吴会非吾乡，安能久留滞。
弃置勿复陈，客子常畏人。",https://so.gushiwen.org/shiwenv_03b2c9545b60.aspx
1262,"谢公最小偏怜女，自嫁黔娄百事乖。
顾我无衣搜荩箧，泥他沽酒拔金钗。
野蔬充膳甘长藿，落叶添薪仰古槐。
今日俸钱过十万，与君营奠复营斋。",https://so.gushiwen.org/shiwenv_c20e02dc390a.aspx
1263,"昔我往矣，杨柳依依。
今我来思，雨雪霏霏。
行道迟迟，载渴载饥。
我心悲伤，莫知我哀！",https://so.gushiwen.org/shiwenv_fa087546c81b.aspx
1264,"萧萧梧叶送寒声，江上秋风动客情。
知有儿童挑促织，夜深篱落一灯明。",https://so.gushiwen.org/shiwenv_7ccd1778ba07.aspx
1265,"玉瓶沽美酒，数里送君还。
系马垂杨下，衔杯大道间。
天边看渌水，海上见青山。
兴罢各分袂，何须醉别颜。",https://so.gushiwen.org/shiwenv_069e1dea543c.aspx
1266,"黄昏封印点刑徒，愧负荆山入座隅。
却羡卞和双刖足，一生无复没阶趋。",https://so.gushiwen.org/shiwenv_d6f3e45e2747.aspx
1267,"杨子谈经所，淮王载酒过。
兴阑啼鸟换，坐久落花多。
径转回银烛，林开散玉珂。
严城时未启，前路拥笙歌。",https://so.gushiwen.org/shiwenv_690dc613cb12.aspx
1268,"中山孺子倚新妆，郑女燕姬独擅场。
齐唱宪王春乐府，金梁桥外月如霜。",https://so.gushiwen.org/shiwenv_26a73877b564.aspx
1269,"千古涟漪清绝地。海岱楼高，下瞰秦淮尾。水浸碧天天似水。广寒宫阙人间世。
霭霭春和一海市。鏊戴三山，顷刻随轮至。宝月圆时多异气。夜光一颗千金贵。",https://so.gushiwen.org/shiwenv_02d1307cf7e1.aspx
1270,"夸父诞宏志，乃与日竞走。
俱至虞渊下，似若无胜负。
神力既殊妙，倾河焉足有！
馀迹寄邓林，功竟在身后。",https://so.gushiwen.org/shiwenv_e3d350cee861.aspx
1271,"莫道秋江离别难，舟船明日是长安。
吴姬缓舞留君醉，随意青枫白露寒。",https://so.gushiwen.org/shiwenv_47c56be79989.aspx
1272,"兔园标物序，惊时最是梅。
衔霜当路发，映雪拟寒开。
枝横却月观，花绕凌风台。
朝洒长门泣，夕驻临邛杯。
应知早飘落，故逐上春来。",https://so.gushiwen.org/shiwenv_e59a5b3e2028.aspx
1273,酒杯浓，一葫芦春色醉山翁，一葫芦酒压花梢重。随我奚童，葫芦干，兴不穷。谁人共？一带青山送。乘风列子，列子乘风。,https://so.gushiwen.org/shiwenv_2162798f91db.aspx
1274,"迎春故早发，独自不疑寒。
畏落众花后，无人别意看。",https://so.gushiwen.org/shiwenv_2b7cf47cf332.aspx
1275,"丘中有麻，彼留子嗟。彼留子嗟，将其来施施。
丘中有麦，彼留子国。彼留子国，将其来食。
丘中有李，彼留之子。彼留之子，贻我佩玖。",https://so.gushiwen.org/shiwenv_f05d32dcdc2b.aspx
1276,"重离照南陆，鸣鸟声相闻；
秋草虽未黄，融风久已分。
素砾皛修渚，南岳无馀云。
豫章抗高门，重华固灵坟。
流泪抱中叹，倾耳听司晨。
神州献嘉粟，西灵为我驯。
诸梁董师旅，芊胜丧其身。
山阳归下国，成名犹不勤。
卜生善斯牧，安乐不为君。
平王去旧京，峡中纳遗薰。
双阳甫云育，三趾显奇文。
王子爱清吹，日中翔河汾。
朱公练九齿，闲居离世纷。
峨峨西岭内，偃息常所亲。
天容自永固，彭殇非等伦。",https://so.gushiwen.org/shiwenv_d23ead52e692.aspx
1277,"土反其宅，
水归其壑，
昆虫毋作，
草木归其泽！",https://so.gushiwen.org/shiwenv_80f244f9d76a.aspx
1278,"杨柳迷离晓雾中，杏花零落五更钟。寂寂景阳宫外月，照残红。
蝶化彩衣金缕尽，虫衔画粉玉楼空。惟有无情双燕子，舞东风。",https://so.gushiwen.org/shiwenv_a30e923ccc0b.aspx
1279,"客行野田间，比屋皆闭户。借问屋中人，尽去作商贾。
官家不税商，税农服作苦。居人尽东西，道路侵垄亩。
采玉上山颠，探珠入水府。边兵索衣食，此物同泥土。
古来一人耕，三人食犹饥。如今千万家，无一把锄犁。
我仓常空虚，我田生蒺藜。上天不雨粟，何由活烝黎。",https://so.gushiwen.org/shiwenv_327409d84c07.aspx
1280,"定之方中，作于楚宫。揆之以日，作于楚室。树之榛栗，椅桐梓漆，爰伐琴瑟。
升彼虚矣，以望楚矣。望楚与堂，景山与京。降观于桑。卜云其吉，终焉允臧。
灵雨既零，命彼倌人。星言夙驾，说于桑田。匪直也人，秉心塞渊。騋牝三千。",https://so.gushiwen.org/shiwenv_a689a62f5a34.aspx
1281,"有生必有死，早终非命促。
昨暮同为人，今旦在鬼录。
魂气散何之，枯形寄空木。
娇儿索父啼，良友抚我哭。
得失不复知，是非安能觉！
千秋万岁后，谁知荣与辱？
但恨在世时，饮酒不得足。
在昔无酒饮，今但湛空觞。
春醪生浮蚁，何时更能尝！
肴案盈我前，亲旧哭我旁。
欲语口无音，欲视眼无光。
昔在高堂寝，今宿荒草乡；
一朝出门去，归来夜未央。
荒草何茫茫，白杨亦萧萧。
严霜九月中，送我出远郊。
四面无人居，高坟正嶣峣。
马为仰天鸣，风为自萧条。
幽室一已闭，千年不复朝。
千年不复朝，贤达无奈何。
向来相送人，各自还其家。
亲戚或余悲，他人亦已歌。
死去何所道，托体同山阿。",https://so.gushiwen.org/shiwenv_861c7f6423af.aspx
1282,"昨夜个人曾有约，严城玉漏三更。一钩新月几疏星。夜阑犹未寝，人静鼠窥灯。
原是瞿唐风间阻，错教人恨无情。小阑干外寂无声。几回肠断处，风动护花铃。",https://so.gushiwen.org/shiwenv_f34b7820146d.aspx
1283,"曲阑深处重相见，匀泪偎人颤。凄凉别后两应同，最是不胜清怨月明中。
半生已分孤眠过，山枕檀痕涴。忆来何事最销魂，第一折枝花样画罗裙。",https://so.gushiwen.org/shiwenv_f27a0db2985b.aspx
1284,"塞上秋风鼓角，城头落日旌旗。少年鞍马适相宜。从军乐，莫问所从谁。
侯骑才通蓟北，先声已动辽西。归期犹及柳依依。春闺月，红袖不须啼。",https://so.gushiwen.org/shiwenv_c2d38d17f546.aspx
1285,"风萧萧兮易水寒，壮士一去兮不复还。
探虎穴兮入蛟宫，仰天呼气兮成白虹。",https://so.gushiwen.org/shiwenv_60ff036cbc0e.aspx
1286,"曰：遂古之初，谁传道之？
上下未形，何由考之？
冥昭瞢暗，谁能极之？
冯翼惟象，何以识之？
明明暗暗，惟时何为？
阴阳三合，何本何化？
圜则九重，孰营度之？
惟兹何功，孰初作之？
斡维焉系，天极焉加？
八柱何当，东南何亏？
九天之际，安放安属？
隅隈多有，谁知其数？
天何所沓？十二焉分？
日月安属？列星安陈？
出自汤谷，次于蒙汜。
自明及晦，所行几里？
夜光何德，死则又育？
厥利维何，而顾菟在腹？
女岐无合，夫焉取九子？
伯强何处？惠气安在？
何阖而晦？何开而明？
角宿未旦，曜灵安藏？
不任汩鸿，师何以尚之？
佥曰“何忧，何不课而行之？”
鸱龟曳衔，鲧何听焉？
顺欲成功，帝何刑焉？
永遏在羽山，夫何三年不施？
伯禹愎鲧，夫何以变化？
纂就前绪，遂成考功。
何续初继业，而厥谋不同？
洪泉极深，何以窴之？
地方九则，何以坟之？
河海应龙？何尽何历？
鲧何所营？禹何所成？
康回冯怒，墬何故以东南倾？
九州安错？川谷何洿？
东流不溢，孰知其故？
东西南北，其修孰多？
南北顺椭，其衍几何？
昆仑悬圃，其尻安在？
增城九重，其高几里？
四方之门，其谁从焉？
西北辟启，何气通焉？
日安不到？烛龙何照？
羲和之未扬，若华何光？
何所冬暖？何所夏寒？
焉有石林？何兽能言？
焉有虬龙，负熊以游？
雄虺九首，鯈忽焉在？
何所不死？长人何守？
靡蓱九衢，枲华安居？
灵蛇吞象，厥大何如？
黑水玄趾，三危安在？
延年不死，寿何所止？
鲮鱼何所？鬿堆焉处？
羿焉彃日？乌焉解羽？
禹之力献功，降省下土四方。
焉得彼嵞山女，而通之於台桑？
闵妃匹合，厥身是继。
胡维嗜不同味，而快鼌饱？
启代益作后，卒然离蠥。
何启惟忧，而能拘是达？
皆归射鞫，而无害厥躬。
何后益作革，而禹播降？
启棘宾商，《九辨》《九歌》。
何勤子屠母，而死分竟地？
帝降夷羿，革孽夏民。
胡射夫河伯，而妻彼雒嫔？
冯珧利决，封豨是射。
何献蒸肉之膏，而后帝不若？
浞娶纯狐，眩妻爰谋。
何羿之射革，而交吞揆之？
阻穷西征，岩何越焉？
化而为黄熊，巫何活焉？
咸播秬黍，莆雚是营。
何由并投，而鲧疾修盈？
白蜺婴茀，胡为此堂？
安得夫良药，不能固臧？
天式从横，阳离爰死。
大鸟何鸣，夫焉丧厥体？
蓱号起雨，何以兴之？
撰体协胁，鹿何膺之？
鳌戴山抃，何以安之？
释舟陵行，何之迁之？
惟浇在户，何求于嫂？
何少康逐犬，而颠陨厥首？
女歧缝裳，而馆同爰止。
何颠易厥首，而亲以逢殆？
汤谋易旅，何以厚之？
覆舟斟寻，何道取之？
桀伐蒙山，何所得焉？
妺嬉何肆，汤何殛焉？
舜闵在家，父何以鳏？
尧不姚告，二女何亲？
厥萌在初，何所亿焉？
璜台十成，谁所极焉？
登立为帝，孰道尚之？
女娲有体，孰制匠之？
舜服厥弟，终然为害。
何肆犬豕，而厥身不危败？
吴获迄古，南岳是止。
孰期去斯，得两男子？
缘鹄饰玉，后帝是飨。
何承谋夏桀，终以灭丧？
帝乃降观，下逢伊挚。
何条放致罚，而黎服大说？
简狄在台，喾何宜？
玄鸟致贻，女何喜？
该秉季德，厥父是臧。
胡终弊于有扈，牧夫牛羊？
干协时舞，何以怀之？
平胁曼肤，何以肥之？
有扈牧竖，云何而逢？
击床先出，其命何从？
恒秉季德，焉得夫朴牛？
何往营班禄，不但还来？
昏微循迹，有狄不宁。
何繁鸟萃棘，负子肆情？
眩弟并淫，危害厥兄。
何变化以作诈，而后嗣逢长？
成汤东巡，有莘爰极。
何乞彼小臣，而吉妃是得？
水滨之木，得彼小子。
夫何恶之，媵有莘之妇？
汤出重泉，夫何辠尤？
不胜心伐帝，夫谁使挑之？
会朝争盟，何践吾期？
苍鸟群飞，孰使萃之？
列击纣躬，叔旦不嘉。
何亲揆发足，周之命以咨嗟？
授殷天下，其位安施？
反成乃亡，其罪伊何？
争遣伐器，何以行之？
并驱击翼，何以将之？
昭后成游，南土爰底。
厥利惟何，逢彼白雉？
穆王巧梅，夫何为周流？
环理天下，夫何索求？
妖夫曳炫，何号于市？
周幽谁诛？焉得夫褒姒？
天命反侧，何罚何佑？
齐桓九会，卒然身杀。
彼王纣之躬，孰使乱惑？
何恶辅弼，谗谄是服？
比干何逆，而抑沈之？
雷开阿顺，而赐封之？
何圣人之一德，卒其异方？
梅伯受醢，箕子详狂？
稷维元子，帝何竺之？
投之于冰上，鸟何燠之？
何冯弓挟矢，殊能将之？
既惊帝切激，何逢长之？
伯昌号衰，秉鞭作牧。
何令彻彼岐社，命有殷国？
迁藏就岐，何能依？
殷有惑妇，何所讥？
受赐兹醢，西伯上告。
何亲就上帝罚，殷之命以不救？
师望在肆，昌何识？
鼓刀扬声，后何喜？
武发杀殷，何所悒？
载尸集战，何所急？
伯林雉经，维其何故？
何感天抑墬，夫谁畏惧？
皇天集命，惟何戒之？
受礼天下，又使至代之？
初汤臣挚，后兹承辅。
何卒官汤，尊食宗绪？
勋阖梦生，少离散亡。
何壮武历，能流厥严？
彭铿斟雉，帝何飨？
受寿永多，夫何久长？
中央共牧，后何怒？
蜂蛾微命，力何固？
惊女采薇，鹿何佑？
北至回水，萃何喜？
兄有噬犬，弟何欲？
易之以百两，卒无禄？
薄暮雷电，归何忧？
厥严不奉，帝何求？
伏匿穴处，爰何云？
荆勋作师，夫何长？
悟过改更，我又何言？
吴光争国，久余是胜。
何环穿自闾社丘陵，爰出子文？
吾告堵敖以不长。
何试上自予，忠名弥彰？",https://so.gushiwen.org/shiwenv_12f82c602c43.aspx
1287,"愿子厉风规，归来振羽仪。
嗟余今老病，此别空长离。
白马君来哭，黄泉我讵知。
徒劳脱宝剑，空挂陇头枝。",https://so.gushiwen.org/shiwenv_213f007dca6e.aspx
1288,"开帘见新月，便即下阶拜。
细语人不闻，北风吹裙带。",https://so.gushiwen.org/shiwenv_edcfaa024991.aspx
1289,"谁言生离久，适意与君别。
衣上芳犹在，握里书未灭。
腰中双绮带，梦为同心结。
常恐所思露，瑶华未忍折。",https://so.gushiwen.org/shiwenv_f5a4ecdd36da.aspx
1290,"客从远方来，遗我一端绮。
相去万余里，故人心尚尔。
文采双鸳鸯，裁为合欢被。
著以长相思，缘以结不解。
以胶投漆中，谁能别离此？",https://so.gushiwen.org/shiwenv_6105b29267b5.aspx
1291,"弁彼鸴斯，归飞提提。民莫不穀，我独于罹。何辜于天？我罪伊何？心之忧矣，云如之何？
踧踧周道，鞫为茂草。我心忧伤，惄焉如捣。假寐永叹，维忧用老。心之忧矣，疢如疾首。
维桑与梓，必恭敬止。靡瞻匪父，靡依匪母。不属于毛？不罹于里？天之生我，我辰安在？
菀彼柳斯，鸣蜩嘒嘒，有漼者渊，萑苇淠淠。譬彼舟流，不知所届，心之忧矣，不遑假寐。
鹿斯之奔，维足伎伎。雉之朝雊，尚求其雌。譬彼坏木，疾用无枝。心之忧矣，宁莫之知？
相彼投兔，尚或先之。行有死人，尚或墐之。君子秉心，维其忍之。心之忧矣，涕既陨之。
君子信谗，如或酬之。君子不惠，不舒究之。伐木掎矣，析薪扡矣。舍彼有罪，予之佗矣。
莫高匪山，莫浚匪泉。君子无易由言，耳属于垣。无逝我梁，无发我笱。我躬不阅，遑恤我后。",https://so.gushiwen.org/shiwenv_97d328eedc26.aspx
1292,"於穆清庙，肃雍显相。
济济多士，秉文之德。
对越在天，骏奔走在庙。
不显不承，无射于人斯！",https://so.gushiwen.org/shiwenv_3b27d3d20935.aspx
1293,"青青子衿，悠悠我心。纵我不往，子宁不嗣音？
青青子佩，悠悠我思。纵我不往，子宁不来？
挑兮达兮，在城阙兮。一日不见，如三月兮！",https://so.gushiwen.org/shiwenv_cfe0289eb931.aspx
1294,"夏日出东北，陵天经中街。
朱光彻厚地，郁蒸何由开。
上苍久无雷，无乃号令乖。
雨降不濡物，良田起黄埃。
飞鸟苦热死，池鱼涸其泥。
万人尚流冗，举目唯蒿莱。
至今大河北，化作虎与豺。
浩荡想幽蓟，王师安在哉。
对食不能餐，我心殊未谐。
眇然贞观初，难与数子偕。",https://so.gushiwen.org/shiwenv_5d7ab783ab6c.aspx
1295,"望断平时翠辇过，空闻子夜鬼悲歌。
金舆不返倾城色，玉殿犹分下苑波。
死忆华亭闻唳鹤，老忧王室泣铜驼。
天荒地变心虽折，若比伤春意未多。",https://so.gushiwen.org/shiwenv_b496e303e54c.aspx
1296,"路出大梁城，关河开晓晴。
日翻龙窟动，风扫雁沙平。
倚剑嗟身事，张帆快旅情。
茫茫不知处，空外棹歌声。",https://so.gushiwen.org/shiwenv_78f77692c986.aspx
1297,"风驱急雨洒高城，云压轻雷殷地声。
雨过不知龙去处，一池草色万蛙鸣。",https://so.gushiwen.org/shiwenv_c264fcdcac90.aspx
1298,"八方各异气，千里殊风雨。
剧哉边海民，寄身于草墅。
妻子象禽兽，行止依林阻。
柴门何萧条，狐兔翔我宇。",https://so.gushiwen.org/shiwenv_7ddbcf2c2131.aspx
1299,"燕人美兮赵女佳，其室则迩兮限层崖。
云为车兮风为马，玉在山兮兰在野。
云无期兮风有止，思多端兮谁能理？",https://so.gushiwen.org/shiwenv_393406f7d333.aspx
1300,"小楼寒，夜长帘幕低垂。恨萧萧、无情风雨，夜来揉损琼肌。也不似、贵妃醉脸，也不似、孙寿愁眉。韩令偷香，徐娘傅粉，莫将比拟未新奇。细看取、屈平陶令，风韵正相宜。微风起，清芬酝藉，不减酴醿。
渐秋阑、雪清玉瘦，向人无限依依。似愁凝、汉皋解佩，似泪洒、纨扇题诗。朗月清风，浓烟暗雨，天教憔悴度芳姿。纵爱惜、不知从此，留得几多时。人情好，何须更忆，泽畔东篱。",https://so.gushiwen.org/shiwenv_7e1d6dccb94b.aspx
1301,"蜀国曾闻子规鸟，宣城又见杜鹃花。
一叫一回肠一断，三春三月忆三巴。",https://so.gushiwen.org/shiwenv_ba8726d5709e.aspx
1302,"握中有悬璧，本自荆山璆。
惟彼太公望，昔在渭滨叟。
邓生何感激，千里来相求。
白登幸曲逆，鸿门赖留侯。
重耳任五贤，小白相射钩。
苟能隆二伯，安问党与雠？
中夜抚枕叹，想与数子游。
吾衰久矣夫，何其不梦周？
谁云圣达节，知命故不忧。
宣尼悲获麟，西狩涕孔丘。
功业未及建，夕阳忽西流。
时哉不我与，去乎若云浮。
朱实陨劲风，繁英落素秋。
狭路倾华盖，骇驷摧双辀。
何意百炼刚，化为绕指柔。",https://so.gushiwen.org/shiwenv_7314a7eb9c95.aspx
1303,"松生数寸时，遂为草所没。
未见笼云心，谁知负霜骨。
弱干可摧残，纤茎易陵忽。
何当数千尺，为君覆明月。",https://so.gushiwen.org/shiwenv_0763ef5952d9.aspx
1304,"湖上春来似画图，乱峰围绕水平铺。
松排山面千重翠，月点波心一颗珠。
碧毯线头抽早稻，青罗裙带展新蒲。
未能抛得杭州去，一半勾留是此湖。",https://so.gushiwen.org/shiwenv_e2f67c5d865c.aspx
1305,"我出我车，于彼牧矣。自天子所，谓我来矣。召彼仆夫，谓之载矣。王事多难，维其棘矣。
我出我车，于彼郊矣。设此旐矣，建彼旄矣。彼旟旐斯，胡不旆旆？忧心悄悄，仆夫况瘁。
王命南仲，往城于方。出车彭彭，旂旐央央。天子命我，城彼朔方。赫赫南仲，玁狁于襄。
昔我往矣，黍稷方华。今我来思，雨雪载途。王事多难，不遑启居。岂不怀归？畏此简书。
喓喓草虫，趯趯阜螽。未见君子，忧心忡忡。既见君子，我心则降。赫赫南仲，薄伐西戎。
春日迟迟，卉木萋萋。仓庚喈喈，采蘩祁祁。执讯获丑，薄言还归。赫赫南仲，玁狁于夷。",https://so.gushiwen.org/shiwenv_f994c7b2dd32.aspx
1306,"天缺西南江面清，纤云不动小滩横。
墙头语鹊衣犹湿，楼外残雷气未平。
尽取微凉供稳睡，急搜奇句报新晴。
今宵绝胜无人共，卧看星河尽意明。",https://so.gushiwen.org/shiwenv_af50523b010a.aspx
1307,"男声欣欣女颜悦，人家不怨言语别。
五月虽热麦风清，檐头索索缲车鸣。
野蚕作茧人不取，叶间扑扑秋蛾生。
麦收上场绢在轴，的知输得官家足。
不望入口复上身，且免向城卖黄犊。
回家衣食无厚薄，不见县门身即乐。",https://so.gushiwen.org/shiwenv_f732cfcdda1d.aspx
1308,"岁星入汉年，方朔见明主。
调笑当时人，中天谢云雨。
一去麒麟阁，遂将朝市乖。
故交不过门，秋草日上阶。
当时何特达，独与我心谐。
置酒凌歊台，欢娱未曾歇。
歌动白紵山，舞回天门月。
问我心中事，为君前致辞。
君看我才能，何似鲁仲尼。
大圣犹不遇，小儒安足悲。
云南五月中，频丧渡泸师。
毒草杀汉马，张兵夺云旗。
至今西洱河，流血拥僵尸。
将无七擒略，鲁女惜园葵。
咸阳天下枢，累岁人不足。
虽有数斗玉，不如一盘粟。
赖得契宰衡，持钧慰风俗。
自顾无所用，辞家方来归。
霜惊壮士发，泪满逐臣衣。
以此不安席，蹉跎身世违。
终当灭卫谤，不受鲁人讥。",https://so.gushiwen.org/shiwenv_303a5aab380e.aspx
1309,"浴兰汤兮沐芳，华采衣兮若英。
灵连蜷兮既留，烂昭昭兮未央。
蹇将憺兮寿宫，与日月兮齐光。
龙驾兮帝服，聊翱游兮周章。
灵皇皇兮既降，猋远举兮云中。
览冀州兮有余，横四海兮焉穷。
思夫君兮太息，极劳心兮忡忡。",https://so.gushiwen.org/shiwenv_b8c2e678fab8.aspx
1310,"遥望中原，荒烟外、许多城郭。想当年、花遮柳护，凤楼龙阁。万岁山前珠翠绕，蓬壶殿里笙歌作。到而今、铁骑满郊畿，风尘恶。
兵安在？膏锋锷。民安在？填沟壑。叹江山如故，千村寥落。何日请缨提锐旅，一鞭直渡清河洛。却归来、再续汉阳游，骑黄鹤。",https://so.gushiwen.org/shiwenv_bef7241a8684.aspx
1311,"长忆观潮，满郭人争江上望。来疑沧海尽成空，万面鼓声中。
弄潮儿向涛头立，手把红旗旗不湿。别来几向梦中看，梦觉尚心寒。",https://so.gushiwen.org/shiwenv_6e55d24e931e.aspx
1312,黄芦岸白蘋渡口，绿柳堤红蓼滩头。虽无刎颈交，却有忘机友，点秋江白鹭沙鸥。傲杀人间万户侯，不识字烟波钓叟。,https://so.gushiwen.org/shiwenv_d1e07474d2e2.aspx
1313,"南有樛木，葛藟累之。乐只君子，福履绥之。
南有樛木，葛藟荒之。乐只君子，福履将之。
南有樛木，葛藟萦之。乐只君子，福履成之。",https://so.gushiwen.org/shiwenv_1eb727f1bddf.aspx
1314,"出门见南山，引领意无限。
秀色难为名，苍翠日在眼。
有时白云起，天际自舒卷。
心中与之然，托兴每不浅。
何当造幽人，灭迹栖绝巘。",https://so.gushiwen.org/shiwenv_edcb16050a53.aspx
1315,"萚兮萚兮，风其吹女。叔兮伯兮，倡予和女。
萚兮萚兮，风其漂女。叔兮伯兮，倡予要女。",https://so.gushiwen.org/shiwenv_98d78626281f.aspx
1316,"去年别我向何处，有人传道游江东。
谓言挂席度沧海，却来应是无长风。",https://so.gushiwen.org/shiwenv_c8b70e6ca504.aspx
1317,曾子寝疾，病。乐正子春坐于床下，曾元、曾申坐于足，童子隅坐而执烛。童子曰：“华而睆，大夫之箦与？”子春曰：“止！”曾子闻之，瞿然曰：“呼！”曰：“华而睆，大夫之箦与？”曾子曰：“然。斯季孙之赐也，我未之能易也。元，起易箦。”曾元曰：“夫子之病革矣，不可以变。幸而至于旦，请敬易之。”曾子曰：“尔之爱我也不如彼。君子之爱人也以德，细人之爱人也以姑息。吾何求哉？吾得正而毙焉斯已矣。”举扶而易之。反席未安而没。,https://so.gushiwen.org/shiwenv_8685d24b36b3.aspx
1318,"江有汜，之子归，不我以。不我以，其后也悔。
江有渚，之子归，不我与。不我与，其后也处。
江有沱，之子归，不我过。不我过，其啸也歌。",https://so.gushiwen.org/shiwenv_21bc9deb7ec6.aspx
1319,"夕殿下珠帘，流萤飞复息。
长夜缝罗衣，思君此何极。",https://so.gushiwen.org/shiwenv_14ba66b5ce8a.aspx
1320,"胡骄马惊沙尘起，胡雏饮马天津水。
君为张掖近酒泉，我窜三色九千里。
天地再新法令宽，夜郎迁客带霜寒。
西忆故人不可见，东风吹梦到长安。
宁期此地忽相遇，惊喜茫如堕烟雾。
玉箫金管喧四筵，苦心不得申长句。
昨日绣衣倾绿尊，病如桃李竟何言。
昔骑天子大宛马，今乘款段诸侯门。
赖遇南平豁方寸，复兼夫子持清论。
有似山开万里云，四望青天解人闷。
人闷还心闷，苦辛长苦辛。
愁来饮酒二千石，寒灰重暖生阳春。
山公醉后能骑马，别是风流贤主人。
头陀云月多僧气，山水何曾称人意。
不然鸣笳按鼓戏沧流，呼取江南女儿歌棹讴。
我且为君槌碎黄鹤楼，君亦为吾倒却鹦鹉洲。
赤壁争雄如梦里，且须歌舞宽离忧。",https://so.gushiwen.org/shiwenv_f9ff1ab8a0af.aspx
1321,"极目晴川展画屏，地从桃塞接蒲城。
滩头鹭占清波立，原上人侵落照耕。
去雁数行天际没，孤云一点静中生。
凭轩尽日不回首，楚水吴山无限情。",https://so.gushiwen.org/shiwenv_851f01fd1459.aspx
1322,"德也狂生耳！偶然间、淄尘京国，乌衣门第。有酒惟浇赵州土，谁会成生此意？不信道、遂成知己。青眼高歌俱未老，向尊前、拭尽英雄泪。君不见，月如水。
共君此夜须沉醉。且由他、娥眉谣诼，古今同忌。身世悠悠何足问，冷笑置之而已！寻思起、从头翻悔。一日心期千劫在，后身缘、恐结他生里。然诺重，君须记。",https://so.gushiwen.org/shiwenv_7f7aa5153733.aspx
1323,"嘉陵江色何所似？石黛碧玉相因依。
正怜日破浪花出，更复春从沙际归。
巴童荡桨欹侧过，水鸡衔鱼来去飞。
阆中胜事可肠断，阆州城南天下稀！",https://so.gushiwen.org/shiwenv_b0a0eee7bd4c.aspx
1324,"一片琼英价动天，连城十二昔虚传。
良工巧费真为累，楮叶成来不直钱。",https://so.gushiwen.org/shiwenv_e664387345e9.aspx
1325,"凤林关里水东流，白草黄榆六十秋。
边将皆承主恩泽，无人解道取凉州。",https://so.gushiwen.org/shiwenv_2624b9c6d8fc.aspx
1326,"浓似春云淡似烟，参差绿到大江边。
斜阳流水推篷坐，翠色随人欲上船。",https://so.gushiwen.org/shiwenv_632e1799e76c.aspx
1327,"开元二十六年，客有从御史大夫张公出塞而还者；作《燕歌行》以示适，感征戍之事，因而和焉。
汉家烟尘在东北，汉将辞家破残贼。
男儿本自重横行，天子非常赐颜色。
摐金伐鼓下榆关，旌旆逶迤碣石间。
校尉羽书飞瀚海，单于猎火照狼山。
山川萧条极边土，胡骑凭陵杂风雨。
战士军前半死生，美人帐下犹歌舞。
大漠穷秋塞草腓，孤城落日斗兵稀。
身当恩遇常轻敌，力尽关山未解围。
铁衣远戍辛勤久，玉箸应啼别离后。
少妇城南欲断肠，征人蓟北空回首。
边庭飘飖那可度，绝域苍茫更何有。
杀气三时作阵云，寒声一夜传刁斗。
相看白刃血纷纷，死节从来岂顾勋。
君不见沙场征战苦，至今犹忆李将军。",https://so.gushiwen.org/shiwenv_4c7868ec4409.aspx
1328,似带如丝柳，团酥握雪花。帘卷玉钩斜，九衢尘欲暮，逐香车。,https://so.gushiwen.org/shiwenv_f63f37868b25.aspx
1329,"荷筱衰翁似有情，相逢携手绕村行。
烧畬晓映远山色，伐树暝传深谷声。
鸥鸟忘机翻浃洽，交亲得路昧平生。
抚躬道地诚感激，在野无贤心自惊。",https://so.gushiwen.org/shiwenv_110bb3e941f4.aspx
1330,"芃芃棫朴，薪之槱之。济济辟王，左右趣之。
济济辟王，左右奉璋。奉璋峨峨，髦士攸宜。
淠彼泾舟，烝徒楫之。周王于迈，六师及之。
倬彼云汉，为章于天。周王寿考，遐不作人？
追琢其章，金玉其相。勉勉我王，纲纪四方。",https://so.gushiwen.org/shiwenv_20f6c582caa9.aspx
1331,"贫居依稼穑，戮力东林隈。
不言春作苦，常恐负所怀。
司田眷有秋，寄声与我谐。
饥者欢初饱，束带候鸣鸡。
扬楫越平湖，泛随清壑回。
郁郁荒山里，猿声闲且哀。
悲风爱静夜，林鸟喜晨开。
曰余作此来，三四星火颓。
姿年逝已老，其事未云乖。
遥谢荷蓧翁，聊得从君栖。",https://so.gushiwen.org/shiwenv_15d655964e6f.aspx
1332,斗转星移玉漏频。已三更，对栖莺。历历花间，似有马啼声。含笑整衣开绣户，斜敛手，下阶迎。,https://so.gushiwen.org/shiwenv_e25ba4af35c7.aspx
1333,"西上莲花山，迢迢见明星。
素手把芙蓉，虚步蹑太清。
霓裳曳广带，飘拂升天行。
邀我登云台，高揖卫叔卿。
恍恍与之去，驾鸿凌紫冥。
俯视洛阳川，茫茫走胡兵。
流血涂野草，豺狼尽冠缨。",https://so.gushiwen.org/shiwenv_678ca1cb9d3a.aspx
1334,"汉季失权柄，董卓乱天常。志欲图篡弑，先害诸贤良。逼迫迁旧邦，拥主以自疆。
海内兴义师，欲共讨不祥。卓众来东下，金甲耀日光。平土人脆弱，来兵皆胡羌。
猎野围城邑，所向悉破亡。斩截无孑遗，尸骸相撑拒。马边悬男头，马后载妇女。
长驱西入关，迥路险且阻。还顾邈冥冥，肝脾为烂腐。所略有万计，不得令屯聚。
或有骨肉俱，欲言不敢语。失意机徵间，辄言毙降虏。要当以亭刃，我曹不活汝。
岂复惜性命，不堪其詈骂。或便加棰杖，毒痛参并下。旦则号泣行，夜则悲吟坐。
欲死不能得，欲生无一可。彼苍者何辜，乃遭此厄祸。边荒与华异，人俗少义理。
处所多霜雪，胡风春夏起。翩翩吹我衣，肃肃入我耳。感时念父母，哀叹无穷已。
有客从外来，闻之常欢喜。迎问其消息，辄复非乡里。邂逅徼时愿，骨肉来迎己。
己得自解免，当复弃儿子。天属缀人心，念别无会期。存亡永乖隔，不忍与之辞。
儿前抱我颈，问母欲何之。人言母当去，岂复有还时。阿母常仁恻，今何更不慈。
我尚未成人，奈何不顾思。见此崩五内，恍惚生狂痴。号泣手抚摩，当发复回疑。
兼有同时辈，相送告离别。慕我独得归，哀叫声摧裂。马为立踟蹰，车为不转辙。
观者皆嘘唏，行路亦呜咽。去去割情恋，遄征日遐迈。悠悠三千里，何时复交会。
念我出腹子，匈臆为摧败。既至家人尽，又复无中外。城廓为山林，庭宇生荆艾。
白骨不知谁，纵横莫覆盖。出门无人声，豺狼号且吠。茕茕对孤景，怛咤糜肝肺。
登高远眺望，魂神忽飞逝。奄若寿命尽，旁人相宽大。为复强视息，虽生何聊赖。
托命于新人，竭心自勖励。流离成鄙贱，常恐复捐废。人生几何时，怀忧终年岁。",https://so.gushiwen.org/shiwenv_e3f8ed794da4.aspx
1335,"厉王虐，国人谤王。召公告曰：“民不堪命矣！”王怒，得卫巫，使监谤者。以告，则杀之。国人莫敢言，道路以目。
王喜，告召公曰：“吾能弭谤矣，乃不敢言。”召公曰：“是障之也。防民之口，甚于防川。川壅而溃，伤人必多，民亦如之。是故为川者决之使导，为民者宣之使言。故天子听政，使公卿至于列士献诗，瞽献曲，史献书，师箴，瞍赋，曚诵，百工谏，庶人传语，近臣尽规，亲戚补察，瞽、史教诲，耆、艾修之，而后王斟酌焉，是以事行而不悖。民之有口，犹土之有山川也，财用于是乎出；犹其原隰之有衍沃也，衣食于是乎生。口之宣言也，善败于是乎兴。行善而备败，其所以阜财用衣食者也。夫民虑之于心而宣之于口，成而行之，胡可壅也？若壅其口，其与能几何？”
王不听，于是国人莫敢出言。三年，乃流王于彘。",https://so.gushiwen.org/shiwenv_f10037009996.aspx
1336,孤舟夜泊洞庭边，灯火青荧对客船。朔风吹老梅花片，推开篷雪满天。诗豪与风雪争先。雪片与风鏖战，诗和雪缴缠。一笑琅然。,https://so.gushiwen.org/shiwenv_2202ba7670c2.aspx
1337,"牡丹芳，牡丹芳，黄金蕊绽红玉房。
千片赤英霞烂烂，百枝绛点灯煌煌。
照地初开锦绣段，当风不结兰麝囊。
仙人琪树白无色，王母桃花小不香。
宿露轻盈泛紫艳，朝阳照耀生红光。
红紫二色间深浅，向背万态随低昂。
映叶多情隐羞面，卧丛无力含醉妆。
低娇笑容疑掩口，凝思怨人如断肠。
浓姿贵彩信奇绝，杂卉乱花无比方。
石竹金钱何细碎，芙蓉芍药苦寻常。
遂使王公与卿士，游花冠盖日相望。
庳车软舆贵公主，香衫细马豪家郎。
卫公宅静闭东院，西明寺深开北廊。
戏蝶双舞看人久，残莺一声春日长。
共愁日照芳难驻，仍张帷幕垂阴凉。
花开花落二十日，一城之人皆若狂。
三代以还文胜质，人心重华不重实。
重华直至牡丹芳，其来有渐非今日。
元和天子忧农桑，恤下动天天降祥。
去岁嘉禾生九穗，田中寂寞无人至。
今年瑞麦分两岐，君心独喜无人知。
无人知，可叹息。
我愿暂求造化力，减却牡丹妖艳色。
少回卿士爱花心，同似吾君忧稼穑。",https://so.gushiwen.org/shiwenv_90a7248a470d.aspx
1338,"海潮南去过浔阳，牛渚由来险马当。
横江欲渡风波恶，一水牵愁万里长。",https://so.gushiwen.org/shiwenv_682fd738d7a0.aspx
1339,"飞花时节，垂杨巷陌，东风庭院。重帘尚如昔，但窥帘人远。
叶底歌莺梁上燕，一声声伴人幽怨。相思了无益，悔当初相见。",https://so.gushiwen.org/shiwenv_ca24efbd41b8.aspx
1340,"杨柳青青江水平，闻郎江上踏歌声。
东边日出西边雨，道是无晴却有晴。",https://so.gushiwen.org/shiwenv_eac60a89b973.aspx
1341,"其一
步登北邙阪，遥望洛阳山。
洛阳何寂寞，宫室尽烧焚。
垣墙皆顿擗，荆棘上参天。
不见旧耆老，但睹新少年。
侧足无行径，荒畴不复田。
游子久不归，不识陌与阡。
中野何萧条，千里无人烟。
念我平常居，气结不能言。
其二
清时难屡得，嘉会不可常。
天地无终极，人命若朝霜。
愿得展嬿婉，我友之朔方。
亲昵并集送，置酒此河阳。
中馈岂独薄？宾饮不尽觞。
爱至望苦深，岂不愧中肠？
山川阻且远，别促会日长。
愿为比翼鸟，施翮起高翔。",https://so.gushiwen.org/shiwenv_9e27a551b582.aspx
1342,"堂前扑枣任西邻，无食无儿一妇人。
不为困穷宁有此？只缘恐惧转须亲。
即防远客虽多事，便插疏篱却甚真。
已诉征求贫到骨，正思戎马泪盈巾。",https://so.gushiwen.org/shiwenv_b6dfd8c7d39e.aspx
1343,"既醉以酒，既饱以德。君子万年，介尔景福。
既醉以酒，尔肴既将。君子万年，介尔昭明。
昭明有融，高朗令终，令终有俶。公尸嘉告。
其告维何？笾豆静嘉。朋友攸摄，摄以威仪。
威仪孔时，君子有孝子。孝子不匮，永锡尔类。
其类维何？室家之壶。君子万年，永锡祚胤。
其胤维何？天被尔禄。君子万年，景命有仆。
其仆维何？釐尔女士。釐尔女士，从以孙子。",https://so.gushiwen.org/shiwenv_e712e7ed898d.aspx
1344,"菩提本无树，明镜亦非台。
佛性常清净，何处有尘埃！
身是菩提树，心为明镜台。
明镜本清净，何处染尘埃！
菩提本无树，明镜亦非台。
本来无一物，何处惹尘埃！
菩提只向心觅，何劳向外求玄？
听说依此修行，西方只在目前！",https://so.gushiwen.org/shiwenv_d027e5edc80f.aspx
1345,"唱彻《阳关》泪未干，功名馀事且加餐。浮天水送无穷树，带雨云埋一半山。
今古恨，几千般，只应离合是悲欢？江头未是风波恶，别有人间行路难！",https://so.gushiwen.org/shiwenv_a70899a5c2a2.aspx
1346,"海畔尖山似剑铓，秋来处处割愁肠。
若为化得身千亿，散上峰头望故乡。",https://so.gushiwen.org/shiwenv_87e06d4985ae.aspx
1347,"梁惠王曰：“寡人之于国也，尽心焉耳矣。河内凶，则移其民于河东，移其粟于河内；河东凶亦然。察邻国之政，无如寡人之用心者。邻国之民不加少，寡人之民不加多，何也？
孟子对曰：“王好战，请以战喻。填然鼓之，兵刃既接，弃甲曳兵而走。或百步而后止，或五十步而后止。以五十步笑百步，则何如？”曰：“不可，直不百步耳，是亦走也。”曰：“王如知此，则无望民之多于邻国也。不违农时，谷不可胜食也；数罟不入洿池，鱼鳖不可胜食也；斧斤以时入山林，材木不可胜用也。谷与鱼鳖不可胜食，材木不可胜用，是使民养生丧死无憾也。养生丧死无憾，王道之始也。五亩之宅，树之以桑，五十者可以衣帛矣。鸡豚狗彘之畜，无失其时，七十者可以食肉矣。百亩之田，勿夺其时，数口之家，可以无饥矣；谨庠序之教，申之以孝悌之义，颁白者不负戴于道路矣。七十者衣帛食肉，黎民不饥不寒，然而不王者，未之有也。狗彘食人食而不知检，涂有饿莩而不知发，人死，则曰：‘非我也，岁也。’是何异于刺人而杀之，曰‘非我也，兵也’?王无罪岁，斯天下之民至焉。”",https://so.gushiwen.org/shiwenv_25e4b27d3f50.aspx
1348,"竹树无声或有声，霏霏漠漠散还凝。
岭梅谢后重妆蕊，岩水铺来却结冰。
牢系鹿儿防猎客，满添茶鼎候吟僧。
好将膏雨同功力，松径莓苔又一层。",https://so.gushiwen.org/shiwenv_ddf44117172e.aspx
1349,"好是春风湖上亭，柳条藤蔓系离情。
黄莺久住浑相识，欲别频啼四五声。",https://so.gushiwen.org/shiwenv_70a5ab50b106.aspx
1350,半窗幽梦微茫，歌罢钱塘，赋罢高唐。风入罗帏，爽入疏棂，月照纱窗。缥缈见梨花淡妆，依稀闻兰麝余香。唤起思量，待不思量，怎不思量！,https://so.gushiwen.org/shiwenv_c727e870fcb1.aspx
1351,"碧空溶溶月华静，月里愁人吊孤影。
花开残菊傍疏篱，叶下衰桐落寒井。
塞鸿飞急觉秋尽，邻鸡鸣迟知夜永。
凝情不语空所思，风吹白露衣裳冷。",https://so.gushiwen.org/shiwenv_598e86213d16.aspx
1352,原来姹紫嫣红开遍，似这般都付与断井颓垣，良辰美景奈何天，赏心乐事谁家院。朝飞暮卷，云霞翠轩，雨丝风片，烟波画船，锦屏人忒看的这韶光贱。,https://so.gushiwen.org/shiwenv_11dddffb4c2f.aspx
1353,"一钩初月临妆镜，蝉鬓凤钗慵不整。重帘静，层楼迥，惆怅落花风不定。
柳堤芳草径，梦断辘轳金井。昨夜更阑酒醒，春愁过却病。",https://so.gushiwen.org/shiwenv_f5a5e7a25e7e.aspx
1354,三杰当日，俱曾此地，殷勤纳谏论兴废。见遗基，怎不伤悲！山河犹带英雄气，试上最高处闲坐地。东，也在图画里；西，也在图画里。,https://so.gushiwen.org/shiwenv_3fe720ace007.aspx
1355,"世乱他乡见落梅，野塘晴暖独徘徊。
船冲水鸟飞还住，袖拂杨花去却来。
季重旧游多丧逝，子山新赋极悲哀。
眼看朝市成陵谷，始信昆明是劫灰。",https://so.gushiwen.org/shiwenv_2bf28b7ad6a1.aspx
1356,"有杕之杜，生于道左。彼君子兮，噬肯适我？中心好之，曷饮食之？
有杕之杜，生于道周。彼君子兮，噬肯来游？中心好之，曷饮食之？",https://so.gushiwen.org/shiwenv_dbb89539e933.aspx
1357,"江干多是钓人居，柳陌菱塘一带疏。
好是日斜风定后，半江红树卖鲈鱼。",https://so.gushiwen.org/shiwenv_1eaa0ce953db.aspx
1358,"清晨入古寺，初日照高林。
竹径通幽处，禅房花木深。
山光悦鸟性，潭影空人心。
万籁此都寂，但余钟磬音。
清晨入古寺，初日照高林。
曲径通幽处，禅房花木深。
山光悦鸟性，潭影空人心。
万籁此俱寂，惟余钟磬音。
清晨入古寺，初日照高林。
竹径通幽处，禅房花木深。
山光悦鸟性，潭影空人心。
万籁此俱寂，但余钟磬音。
清晨入古寺，初日照高林。
曲径通幽处，禅房花木深。
山光悦鸟性，潭影空人心。
万籁此俱寂，但余钟磬音。",https://so.gushiwen.org/shiwenv_e2890c61279c.aspx
1359,"采菱人语隔秋烟，波静如横练。
入手风光莫流转，共留连，画船一笑春风面。
江山信美，终非吾土，问何日是归年？",https://so.gushiwen.org/shiwenv_484edefc516c.aspx
1360,"五夜漏声催晓箭，九重春色醉仙桃。
旌旗日暖龙蛇动，宫殿风微燕雀高。
朝罢香烟携满袖，诗成珠玉在挥毫。
欲知世掌丝纶美，池上于今有凤毛。",https://so.gushiwen.org/shiwenv_122d6179dd6d.aspx
1361,"八风儛遥翮，九野弄清音。
一摧云间志，为君苑中禽。",https://so.gushiwen.org/shiwenv_26c9f45cf2d7.aspx
1362,"纤云四卷天无河，清风吹空月舒波。
沙平水息声影绝，一杯相属君当歌。
君歌声酸辞且苦，不能听终泪如雨。
洞庭连天九疑高，蛟龙出没猩鼯号。
十生九死到官所，幽居默默如藏逃。
下床畏蛇食畏药，海气湿蛰熏腥臊。
昨者州前捶大鼓，嗣皇继圣登夔皋。
赦书一日行万里，罪从大辟皆除死。
迁者追回流者还，涤瑕荡垢清朝班。
州家申名使家抑，坎轲只得移荆蛮。
判司卑官不堪说，未免捶楚尘埃间。
同时辈流多上道，天路幽险难追攀。
君歌且休听我歌，我歌今与君殊科。
一年明月今宵多，人生由命非由他。
有酒不饮奈明何。",https://so.gushiwen.org/shiwenv_7f2806398cdc.aspx
1363,"种苗在东皋，苗生满阡陌。
虽有荷锄倦，浊酒聊自适。
日暮巾柴车，路暗光已夕。
归人望烟火，稚子候檐隙。
问君亦何为，百年会有役。
但愿桑麻成，蚕月得纺绩。
素心正如此，开径望三益。",https://so.gushiwen.org/shiwenv_d8ba8f8b4770.aspx
1364,"饥来驱我去，不知竟何之。
行行至斯里，叩门拙言辞。
主人解余意，遗赠岂虚来。
谈谐终日夕，觞至辄倾杯。
情欣新知欢，言咏遂赋诗。
感子漂母惠，愧我非韩才。
衔戢知何谢，冥报以相贻。",https://so.gushiwen.org/shiwenv_5d411c55503d.aspx
1365,"悲时俗之迫阨兮，愿轻举而远游。
质菲薄而无因兮，焉讬乘而上浮？
遭沈浊而污秽兮，独郁结其谁语！
夜耿耿而不寐兮，魂营营而至曙。
惟天地之无穷兮，哀人生之长勤。
往者余弗及兮，来者吾不闻。
步徙倚而遥思兮，怊惝怳而乖怀。
意荒忽而流荡兮，心愁悽而增悲。
神倏忽而不反兮，形枯槁而独留。
内惟省以操端兮，求正气之所由。
漠虚静以恬愉兮，澹无为而自得。
闻赤松之清尘兮，愿承风乎遗则。
贵真人之休德兮，美往世之登仙；
与化去而不见兮，名声著而日延。
奇傅说之讬辰星兮，羡韩众之得一。
形穆穆以浸远兮，离人群而遁逸。
因气变而遂曾举兮，忽神奔而鬼怪。
时仿佛以遥见兮，精晈晈以往来。
超氛埃而淑邮兮，终不反其故都。
免众患而不惧兮，世莫知其所如。
恐天时之代序兮，耀灵晔而西征。
微霜降而下沦兮，悼芳草之先蘦。
聊仿佯而逍遥兮，永历年而无成。
谁可与玩斯遗芳兮？长向风而舒情。
高阳邈以远兮，余将焉所程？
重曰：
春秋忽其不淹兮，奚久留此故居。
轩辕不可攀援兮，吾将从王乔而娱戏。
餐六气而饮沆瀣兮，漱正阳而含朝霞。
保神明之清澄兮，精气入而麤秽除。
顺凯风以从游兮，至南巢而壹息。
见王子而宿之兮，审壹气之和德。
曰“道可受兮，不可传；
其小无内兮，其大无垠。
毋滑而魂兮，彼将自然；
壹气孔神兮，于中夜存。
虚以待之存，无为之先；
庶类以成兮，此德之门。”
闻至贵而遂徂兮，忽乎吾将行。
仍羽人于丹丘，留不死之旧乡。
朝濯发于汤谷兮，夕晞余身兮九阳。
吸飞泉之微液兮，怀琬琰之华英。
玉色頩以脕颜兮，精醇粹而始壮。
质销铄以汋约兮，神要眇以淫放。
嘉南州之炎德兮，丽桂树之冬荣；
山萧条而无兽兮，野寂漠其无人。
载营魄而登霞兮，掩浮云而上征。
命天阍其开关兮，排阊阖而望予。
召丰隆使先导兮，问太微之所居。
集重阳入帝宫兮，造旬始而观清都。
朝发轫于太仪兮，夕始临乎于微闾。
屯余车之万乘兮，纷容与而并驰。
驾八龙之婉婉兮，载云旗之逶蛇。
建雄虹之采旄兮，五色杂而炫耀。
服偃蹇以低昂兮，骖连蜷以骄骜。
骑胶葛以杂乱兮，斑漫衍而方行。
撰余辔而正策兮，吾将过乎句芒。
历太皓以右转兮，前飞廉以启路。
阳杲杲其未光兮，凌天地以径度。
风伯为余先驱兮，氛埃辟而清凉。
凤凰翼其承旂兮，遇蓐收乎西皇。
揽慧星以为旍兮，举斗柄以为麾。
叛陆离其上下兮，游惊雾之流波。
时暧曃其曭莽兮，召玄武而奔属。
后文昌使掌行兮，选署众神以并轂。
路漫漫其修远兮，徐弭节而高厉。
左雨师使径侍兮，右雷公以为卫。
欲度世以忘归兮，意姿睢以抯挢。
内欣欣而自美兮，聊媮娱以淫乐。
涉青云以汎滥游兮，忽临睨夫旧乡。
仆夫怀余心悲兮，边马顾而不行。
思旧故以想象兮，长太息而掩涕。
汜容与而遐举兮，聊抑志而自弭。
指炎神而直驰兮，吾将往乎南疑。
览方外之荒忽兮，沛罔瀁而自浮。
祝融戒而跸御兮，腾告鸾鸟迎宓妃。
张咸池奏承云兮，二女御九韶歌。
使湘灵鼓瑟兮，令海若舞冯夷。
玄螭虫象并出进兮，形蟉虯而逶蛇。
雌蜺便娟以增挠兮，鸾鸟轩翥而翔飞。
音乐博衍无终极兮，焉乃逝以徘徊。
舒并节以驰骛兮，逴绝垠乎寒门。
轶迅风于清源兮，从颛顼乎增冰。
历玄冥以邪径兮，乘间维以反顾。
召黔赢而见之兮，为余先乎平路。
经营四方兮，周流六漠。
上至列缺兮，降望大壑。
下峥嵘而无地兮，上寥廓而无天。
视倏忽而无见兮，听惝恍而无闻。
超无为以至清兮，与泰初而为邻。",https://so.gushiwen.org/shiwenv_20827afe3a61.aspx
1366,"点滴芭蕉心欲碎，声声催忆当初。欲眠还展旧时书。鸳鸯小字，犹记手生疏。
倦眼乍低缃帙乱，重看一半模糊。幽窗冷雨一灯孤。料应情尽，还道有情无？",https://so.gushiwen.org/shiwenv_841dfc003299.aspx
1367,"天南地北，问乾坤，何处可容狂客？借得山东烟水寨，来买凤城春色。翠袖围香，绛绡笼雪，一笑千金值。神仙体态，薄幸如何消得？
想芦叶滩头，蓼花汀畔，皓月空凝碧。六六雁行连八九，只待金鸡消息。义胆包天，忠肝盖地，四海无人识。离愁万种，醉乡一夜头白。",https://so.gushiwen.org/shiwenv_9b3460102efd.aspx
1368,尘拂玉台鸾镜，凤髻不堪重整。绡帐泣流苏，愁掩玉屏人静。多病，多病，自是行云无定。,https://so.gushiwen.org/shiwenv_84a6ce346095.aspx
1369,"千门开锁万灯明，正月中旬动帝京。
三百内人连袖舞，一时天上著词声。",https://so.gushiwen.org/shiwenv_e1e4cdab4ae5.aspx
1370,"江上阴云锁梦魂，江边深夜舞刘琨。
秋风万里芙蓉国，暮雨千家薜荔村。
乡思不堪悲橘柚，旅游谁肯重王孙。
渔人相见不相问，长笛一声归岛门。",https://so.gushiwen.org/shiwenv_52a6bebee262.aspx
1371,"旅馆无良伴，凝情自悄然。
寒灯思旧事，断雁警愁眠。
远梦归侵晓，家书到隔年。
沧江好烟月，门系钓鱼船。",https://so.gushiwen.org/shiwenv_0cf45663f32a.aspx
1372,"绣面芙蓉一笑开，斜飞宝鸭衬香腮。眼波才动被人猜。
一面风情深有韵，半笺娇恨寄幽怀。月移花影约重来。",https://so.gushiwen.org/shiwenv_f3dcdc98faa6.aspx
1373,"日南藩郡古宣城，碧落神仙拥使旌。
津吏戒船东下稳，县僚负弩昼归荣。
江山谢守高吟地，风月朱公故里情。
曾预汉庭三独坐，府中谁敢伴飞觥。",https://so.gushiwen.org/shiwenv_18abb98787d0.aspx
1374,"玉台挂秋月，铅素浅、梅花傅香雪。冰姿拮，金莲衬、小小凌波罗袜。雨初歇，楼外孤鸿声渐远，远山外、行人音信绝。此恨对语犹难，那堪更寄书说。
教人红消翠减，觉衣宽金缕，都为轻别。太情切，消魂处、画角黄昏时节，声呜咽。落尽春花春去也，银蟾迥，无情圆又缺。恨伊不似馀香，惹鸳鸯结。",https://so.gushiwen.org/shiwenv_569be6275cd9.aspx
1375,"搴帷拜母河梁去，白发愁看泪眼枯。
惨惨柴门风雪夜，此时有子不如无。",https://so.gushiwen.org/shiwenv_5cc9bc00cc98.aspx
1376,"居人行转轼，客子暂维舟。
念此一筵笑，分为两地愁。
露湿寒塘草，月映清淮流。
方抱新离恨，独守故园秋。",https://so.gushiwen.org/shiwenv_eb48184ef623.aspx
1377,"嘉陵江水此东流，望喜楼中忆阆州。
若到阆中还赴海，阆州应更有高楼。
千里嘉陵江水色，含烟带月碧于蓝。
今朝相送东流后，犹自驱车更向南。",https://so.gushiwen.org/shiwenv_e1cc8b5a460b.aspx
1378,"浣花溪水水西头，主人为卜林塘幽。
已知出郭少尘事，更有澄江销客愁。
无数蜻蜓齐上下，一双鸂鶒对沉浮。
东行万里堪乘兴，须向山阴上小舟。",https://so.gushiwen.org/shiwenv_03b3aee4badc.aspx
1379,"天命玄鸟，降而生商，宅殷土芒芒。古帝命武汤，正域彼四方。
方命厥后，奄有九有。商之先后，受命不殆，在武丁孙子。武丁孙子，武王靡不胜。
龙旂十乘，大糦是承。邦畿千里，维民所止，肇域彼四海。
四海来假，来假祁祁。景员维河。殷受命咸宜，百禄是何。",https://so.gushiwen.org/shiwenv_f2b0ee077f88.aspx
1380,"暗淡轻黄体性柔，情疏迹远只香留。何须浅碧深红色，自是花中第一流。
梅定妒，菊应羞，画阑开处冠中秋。骚人可煞无情思，何事当年不见收。",https://so.gushiwen.org/shiwenv_d2e8215fe910.aspx
1381,"峥嵘赤云西，日脚下平地。
柴门鸟雀噪，归客千里至。
妻孥怪我在，惊定还拭泪。
世乱遭飘荡，生还偶然遂！
邻人满墙头，感叹亦歔欷。
夜阑更秉烛，相对如梦寐。
晚岁迫偷生，还家少欢趣。
娇儿不离膝：畏我复却去。
忆昔好追凉，故绕池边树。
萧萧北风劲，抚事煎百虑。
赖知禾黍收，已觉糟床注。
如今足斟酌，且用慰迟暮。
群鸡正乱叫，客至鸡斗争。
驱鸡上树木，始闻叩柴荆。
父老四五人，问我久远行。
手中各有携，倾榼浊复清。
莫辞酒味薄，黍地无人耕。
兵戈既未息，儿童尽东征。
请为父老歌，艰难愧深情。
歌罢仰天叹，四座泪纵横。",https://so.gushiwen.org/shiwenv_5bc5500f6e92.aspx
1382,"萧索清秋珠泪坠，枕簟微凉，展转浑无寐。残酒欲醒中夜起，月明如练天如水。
阶下寒声啼络纬，庭树金风，悄悄重门闭。可惜旧欢携手地，思量一夕成憔悴。",https://so.gushiwen.org/shiwenv_45eb9ff8539c.aspx
1383,"木落识岁秋，瓶冰知天寒。
桂枝日已绿，拂雪凌云端。
弱龄接光景，矫翼攀鸿鸾。
投分三十载，荣枯同所欢。
长吁望青云，镊白坐相看。
秋颜入晓镜，壮发凋危冠。
穷与鲍生贾，饥从漂母餐。
时来极天人，道在岂吟叹。
乐毅方适赵，苏秦初说韩。
卷舒固在我，何事空摧残。",https://so.gushiwen.org/shiwenv_73a5cda7507a.aspx
1384,"街头女儿双髻鸦，随蜂趁蝶学夭邪。
东风也作清明节，开遍来禽一树花。",https://so.gushiwen.org/shiwenv_2e6e59f03905.aspx
1385,"依然临江渚，长望倚河津。
鼓声随听绝，帆势与云邻。
泊处空余鸟，离亭已散人。
林寒正下叶，钓晚欲收纶。
如何相背远，江汉与城闉。",https://so.gushiwen.org/shiwenv_66d8993d9112.aspx
1386,"岭外音书断，经冬复历春。
近乡情更怯，不敢问来人。",https://so.gushiwen.org/shiwenv_4f7e2f94ec4a.aspx
1387,"淡烟平楚，又送王孙去。花有泪，莺无语。芭蕉心一寸，杨柳丝千缕。今夜雨，定应化作相思树。
忆昔欢游处，触目成前古。良会处，知何许？百杯桑落酒，三叠阳关句。情未了，月明潮上迷津渚。",https://so.gushiwen.org/shiwenv_188042d54d21.aspx
1388,"桃蹊惆怅不能过，红艳纷纷落地多。
闻道郭西千树雪，欲将君去醉如何。",https://so.gushiwen.org/shiwenv_a424fdb611fa.aspx
1389,"朝发披香殿，夕济汾阴河。
于兹怀九逝，自此敛双蛾。
沾妆如湛露，绕臆状流波。
日见奔沙起，稍觉转蓬多。
朔风犯肌骨，非直伤绮罗。
衔涕试南望，关山郁嵯峨。
始作阳春曲，终成苦寒歌。
惟有三五夜，明月暂经过。",https://so.gushiwen.org/shiwenv_b887a1bcdf7e.aspx
1390,"偷桃窃药事难兼，十二城中锁彩蟾。
应共三英同夜赏，玉楼仍是水精帘。",https://so.gushiwen.org/shiwenv_2a7cfee3158a.aspx
1391,"我又南行矣！笑今年、鸾飘凤泊，情怀何似？纵使文章惊海内，纸上苍生而已。似春水、干卿何事？暮雨忽来鸿雁杳，莽关山、一派秋声里。催客去，去如水。
华年心绪从头理，也何聊、看潮走马，广陵吴市。愿得黄金三百万，交尽美人名士。更结尽、燕邯侠子。来岁长安春事早，劝杏花、断莫相思死。木叶怨，罢论起。",https://so.gushiwen.org/shiwenv_de93d860de6a.aspx
1392,"碧海年年，试问取、冰轮为谁圆缺？吹到一片秋香，清辉了如雪。愁中看、好天良夜，知道尽成悲咽。只影而今，那堪重对，旧时明月。
花径里、戏捉迷藏，曾惹下萧萧井梧叶。记否轻纨小扇，又几番凉热.。只落得，填膺百感，总茫茫、不关离别。一任紫玉无情，夜寒吹裂。",https://so.gushiwen.org/shiwenv_1a06cb5331c9.aspx
1393,"岑公相门子，雅望归安石。奕世皆夔龙，中台竟三拆。
至人达机兆，高揖九州伯。奈何天地间，而作隐沦客。
贵道能全真，潜辉卧幽邻。探元入窅默，观化游无垠。
光武有天下，严陵为故人。虽登洛阳殿，不屈巢由身。
余亦谢明主，今称偃蹇臣。登高览万古，思与广成邻。
蹈海宁受赏，还山非问津。西来一摇扇，共拂元规尘。",https://so.gushiwen.org/shiwenv_5196de95797f.aspx
1394,"黄河远上白云间，一片孤城万仞山。
羌笛何须怨杨柳，春风不度玉门关。",https://so.gushiwen.org/shiwenv_3963afd966bc.aspx
1395,"九罭之鱼，鳟鲂。我觏之子，衮衣绣裳。
鸿飞遵渚，公归无所，於女信处。
鸿飞遵陆，公归不复，於女信宿。
是以有衮衣兮，无以我公归兮，无使我心悲兮。",https://so.gushiwen.org/shiwenv_850d5ff4f60a.aspx
1396,"村姑儿，红袖衣，初发黄梅插秧时，双双女伴随。
长歌诗，短歌诗，歌里真情恨别离，休言伊不知。",https://so.gushiwen.org/shiwenv_c44bb6e40bd5.aspx
1397,"折花枝，恨花枝，准拟花开人共卮，开时人去时。
怕相思，已相思，轮到相思没处辞，眉间露一丝。",https://so.gushiwen.org/shiwenv_71a85f935e90.aspx
1398,"清明天气，永日愁如醉。台榭绿阴浓，薰风细。燕子巢方就，盆池小，新荷蔽。恰是逍遥际。单夹衣裳，半笼软玉肌体。
石榴美艳，一撮红绡比。窗外数修篁，寒相倚。有个关心处，难相见，空凝睇。行坐深闺里，懒更妆梳，自知新来憔悴。",https://so.gushiwen.org/shiwenv_dd8636e788b6.aspx
1399,"涉江采芙蓉，兰泽多芳草。
采之欲遗谁，所思在远道。
还顾望旧乡，长路漫浩浩。
同心而离居，忧伤以终老。",https://so.gushiwen.org/shiwenv_c72d94b49cc6.aspx
1400,正是辘轳金井，满砌落花红冷。蓦地一相逢，心事眼波难定。谁省，谁省。从此簟纹灯影。,https://so.gushiwen.org/shiwenv_a539150cef53.aspx
1401,"鸡既鸣矣，朝既盈矣。匪鸡则鸣，苍蝇之声。
东方明矣，朝既昌矣。匪东方则明，月出之光。
虫飞薨薨，甘与子同梦。会且归矣，无庶予子憎。",https://so.gushiwen.org/shiwenv_a9acb0c48ea5.aspx
1402,"昔年曾向五陵游，子夜歌清月满楼。
银烛树前长似昼，露桃花里不知秋。
西园公子名无忌，南国佳人号莫愁。
今日乱离俱是梦，夕阳唯见水东流！",https://so.gushiwen.org/shiwenv_8dabd3ba935f.aspx
1403,噫嘻成王，既昭假尔。率时农夫，播厥百谷。骏发尔私，终三十里。亦服尔耕，十千维耦。,https://so.gushiwen.org/shiwenv_3ed576d57a43.aspx
1404,"韩信在淮阴，少年相欺凌。
屈体若无骨，壮心有所凭。
一遭龙颜君，啸咤从此兴。
千金答漂母，万古共嗟称。
而我竟何为？寒苦坐相仍。
长风入短袂，内手如怀冰。
故友不相恤，新交宁见矜？
摧残槛中虎，羁绁韝上鹰。
何时腾风云，搏击申所能？",https://so.gushiwen.org/shiwenv_eb65dd76d1a7.aspx
1405,"悠悠昊天，曰父母且。无罪无辜，乱如此幠。昊天已威，予慎无罪。昊天大幠，予慎无辜。
乱之初生，僭始既涵。乱之又生，君子信谗。君子如怒，乱庶遄沮。君子如祉，乱庶遄已。
君子屡盟，乱是用长。君子信盗，乱是用暴。盗言孔甘，乱是用餤。匪其止共，维王之邛。
奕奕寝庙，君子作之。秩秩大猷，圣人莫之。他人有心，予忖度之。跃跃毚兔，遇犬获之。
荏染柔木，君子树之。往来行言，心焉数之。蛇蛇硕言，出自口矣。巧言如簧，颜之厚矣。
彼何人斯？居河之麋。无拳无勇，职为乱阶。既微且尰，尔勇伊何？为犹将多，尔居徒几何？",https://so.gushiwen.org/shiwenv_b448d00fc04b.aspx
1406,"行向石栏立，清寒不可云。
流来桥下水，半是洞中云。
欲住逢年尽，因吟过夜分。
荡阴当绝顶，一雁未曾闻。",https://so.gushiwen.org/shiwenv_87a044206c03.aspx
1407,"羽翼摧残日，郊园寂寞时。
晓鸡惊树雪，寒鹜守冰池。
急景忽云暮，颓年浸已衰。
如何匡国分，不与夙心期。",https://so.gushiwen.org/shiwenv_982f5a676262.aspx
1408,"荣荣窗下兰，密密堂前柳。
初与君别时，不谓行当久。
出门万里客，中道逢嘉友。
未言心相醉，不在接杯酒。
兰枯柳亦衰，遂令此言负。
多谢诸少年，相知不忠厚。
意气倾人命，离隔复何有？
辞家夙严驾，当往至无终。
问君今何行？非商复非戎。
闻有田子泰，节义为士雄。
斯人久已死，乡里习其风。
生有高世名，既没传无穷。
不学狂驰子，直在百年中。
仲春遘时雨，始雷发东隅。
众蛰各潜骇，草木纵横舒。
翩翩新来燕，双双入我庐。
先巢故尚在，相将还旧居。
自从分别来，门庭日荒芜；
我心固匪石，君情定何如？
迢迢百尺楼，分明望四荒，
暮作归云宅，朝为飞鸟堂。
山河满目中，平原独茫茫。
古时功名士，慷慨争此场。
一旦百岁後，相与还北邙。
松柏为人伐，高坟互低昂。
颓基无遗主，游魂在何方！
荣华诚足贵，亦复可怜伤。
东方有一士，被服常不完；
三旬九遇食，十年著一冠。
辛勤无此比，常有好容颜。
我欲观其人，晨去越河关。
青松夹路生，白云宿檐端。
知我故来意，取琴为我弹。
上弦惊别鹤，下弦操孤鸾。
愿留就君住，从令至岁寒。
苍苍谷中树，冬夏常如兹；
年年见霜雪，谁谓不知时。
厌闻世上语，结友到临淄。
稷下多谈士，指彼决吾疑。
装束既有日，已与家人辞。
行行停出门，还坐更自思。
不怨道里长，但畏人我欺。
万一不合意，永为世笑嗤。
伊怀难具道，为君作此诗。
日暮天无云，春风扇微和。
佳人美清夜，达曙酣且歌。
歌竟长叹息，持此感人多。
皎皎云间月，灼灼叶中华。
岂无一时好，不久当如何。
少时壮且厉，抚剑独行游。
谁言行游近？张掖至幽州。
饥食首阳薇，渴饮易水流。
不见相知人，惟见古时丘。
路边两高坟，伯牙与庄周。
此士难再得，吾行欲何求！
种桑长江边，三年望当采。
枝条始欲茂，忽值山河改。
柯叶自摧折，根株浮沧海。
春蚕既无食，寒衣欲谁待！
本不植高原，今日复何悔。",https://so.gushiwen.org/shiwenv_4e7cf7b3ba2a.aspx
1409,"离乱从头说。爱吾民、金缯不爱，蔓藤累葛。壮气尽消人脆好，冠盖阴山观雪。亏杀我、一星星发。涕出女吴成倒转，问鲁为齐弱何年月。丘也幸，由之瑟。
斩新换出旗麾别。把当时、一椿大义，拆开收合。据地一呼吾往矣，万里摇肢动骨。这话霸、又成痴绝。天地洪炉谁扇鞲，算於中、安得长坚铁。淝水破，关东裂。",https://so.gushiwen.org/shiwenv_cff196971ef0.aspx
1410,"人言百果中，唯枣凡且鄙。
皮皴似龟手，叶小如鼠耳。
胡为不自知，生花此园里。
岂宜遇攀玩，幸免遭伤毁。
二月曲江头，杂英红旖旎。
枣亦在其间，如嫫对西子。
东风不择木，吹喣长未已。
眼看欲合抱，得尽生生理。
寄言游春客，乞君一回视。
君爱绕指柔，从君怜柳杞。
君求悦目艳，不敢争桃李。
君若作大车，轮轴材须此。",https://so.gushiwen.org/shiwenv_2247612199c4.aspx
1411,"遗庙丹青落，空山草木长。
犹闻辞后主，不复卧南阳。",https://so.gushiwen.org/shiwenv_2b4f808021e7.aspx
1412,"靡靡秋已夕，凄凄风露交。
蔓草不复荣，园木空自凋。
清气澄余滓，杳然天界高。
哀蝉无留响，丛雁鸣云霄。
万化相寻绎，人生岂不劳？
从古皆有没，念之中心焦。
何以称我情？浊酒且自陶。
千载非所知，聊以永今朝。",https://so.gushiwen.org/shiwenv_0149e7ff1319.aspx
1413,"惭君能卫足，叹我远移根。
白日如分照，还归守故园。",https://so.gushiwen.org/shiwenv_66bae53c876b.aspx
1414,"一路经行处，莓苔见履痕。
白云依静渚，春草闭闲门。
过雨看松色，随山到水源。
溪花与禅意，相对亦忘言。",https://so.gushiwen.org/shiwenv_364955a27a28.aspx
1415,"五岳祭秩皆三公，四方环镇嵩当中。
火维地荒足妖怪，天假神柄专其雄。
喷云泄雾藏半腹，虽有绝顶谁能穷？
我来正逢秋雨节，阴气晦昧无清风。
潜心默祷若有应，岂非正直能感通！
须臾静扫众峰出，仰见突兀撑青空。
紫盖连延接天柱，石廪腾掷堆祝融。
森然魄动下马拜，松柏一径趋灵宫。
粉墙丹柱动光彩，鬼物图画填青红。
升阶伛偻荐脯酒，欲以菲薄明其衷。
庙令老人识神意，睢盱侦伺能鞠躬。
手持杯珓导我掷，云此最吉余难同。
窜逐蛮荒幸不死，衣食才足甘长终。
侯王将相望久绝，神纵欲福难为功。
夜投佛寺上高阁，星月掩映云曈昽。
猿鸣钟动不知曙，杲杲寒日生于东。",https://so.gushiwen.org/shiwenv_516481aac665.aspx
1416,"新裂齐纨素，皎洁如霜雪。
裁为合欢扇，团团似明月。
出入君怀袖，动摇微风发。
常恐秋节至，凉飙夺炎热。
弃捐箧笥中，恩情中道绝。",https://so.gushiwen.org/shiwenv_31c5fb3823cc.aspx
1417,"子为王，母为虏。
终日舂薄暮，常与死为伍。
相离三千里，当谁使告汝。",https://so.gushiwen.org/shiwenv_f432f771d064.aspx
1418,"寺出飞鸟外，青峰戴朱楼。
搏壁跻半空，喜得登上头。
殆知宇宙阔，下看三江流。
天晴见峨眉，如向波上浮。
迥旷烟景豁，阴森棕楠稠。
愿割区中缘，永从尘外游。
回风吹虎穴，片雨当龙湫。
僧房云蒙蒙，夏月寒飕飕。
回合俯近郭，寥落见行舟。
胜概无端倪，天宫可淹留。
一官讵足道，欲去令人愁。",https://so.gushiwen.org/shiwenv_b5798105aca0.aspx
1419,"天将暮，雪乱舞，半梅花半飘柳絮。
江上晚来堪画处，钓鱼人一蓑归去。",https://so.gushiwen.org/shiwenv_00336ce41916.aspx
1420,宋有富人，天雨墙坏。其子曰：“不筑，必将有盗。”其邻人之父亦云。暮而果大亡其财，其家甚智其子，而疑邻人之父。,https://so.gushiwen.org/shiwenv_21f487c061a5.aspx
1421,"春半南阳西，柔桑过村坞。
娉娉垂柳风，点点回塘雨。
蓑唱牧牛儿，篱窥茜裙女。
半湿解征衫，主人馈鸡黍。",https://so.gushiwen.org/shiwenv_f76b0962126c.aspx
1422,"铜柱朱崖道路难，伏波横海旧登坛。
越人自贡珊瑚树，汉使何劳獬豸冠。
疲马山中愁日晚，孤舟江上畏春寒。
由来此货称难得，多恐君王不忍看。",https://so.gushiwen.org/shiwenv_94a96af60ca6.aspx
1423,"羽檄起边亭，烽火入咸阳。
征师屯广武，分兵救朔方。
严秋筋竿劲，虏阵精且强。
天子按剑怒，使者遥相望。
雁行缘石径，鱼贯度飞梁。
箫鼓流汉思，旌甲被胡霜。
疾风冲塞起，沙砾自飘扬。
马毛缩如蝟，角弓不可张。
时危见臣节，世乱识忠良。
投躯报明主，身死为国殇。",https://so.gushiwen.org/shiwenv_59c253d2a8bb.aspx
1424,"草长莺飞二月天，拂堤杨柳醉春烟。
儿童散学归来早，忙趁东风放纸鸢。",https://so.gushiwen.org/shiwenv_425fb837c387.aspx
1425,"朝登百丈峰，遥望燕支道。
汉垒青冥间，胡天白如扫。
忆昔霍将军，连年此征讨。
匈奴终不灭，寒山徒草草。
唯见鸿雁飞，令人伤怀抱。
晋武轻后事，惠皇终已昏。
豺狼塞瀍洛，胡羯争乾坤。
四海如鼎沸，五原徒自尊。
而今白庭路，犹对青阳门。
朝市不足问，君臣随草根。",https://so.gushiwen.org/shiwenv_3f24e0b7031e.aspx
1426,"怪雨盲风，留不住江边行色。烦问讯、冥鸿高士，钓鳌词客。千百年传吾辈语，二三子系斯文脉。听王郎一曲玉箫声，凄金石。
晞发处，怡山碧；垂钓处，沧溟白。笑而今拙宦，他年遗直。只愿常留相见面，未宜轻屈平生膝。有狂谈欲吐且休休，惊邻壁。",https://so.gushiwen.org/shiwenv_8c6fdddfcd65.aspx
1427,"不择南州尉，高堂有老亲。
楼台重蜃气，邑里杂鲛人。
海暗三山雨，花明五岭春。
此乡多宝玉，慎莫厌清贫。",https://so.gushiwen.org/shiwenv_a262ae7ba433.aspx
1428,"河南乐羊子之妻者，不知何氏之女也。
羊子尝行路，得遗金一饼，还以与妻。妻曰：“妾闻志士不饮‘ 盗泉’之水，廉者不受嗟来之食，况拾遗求利,以污其行乎！”羊子大惭，乃捐金于野，而远寻师学。
一年来归，妻跪问其故，羊子曰：“久行怀思，无它异也。”妻乃引刀趋机而言曰：“此织生自蚕茧，成于机杼。一丝而累，以至于寸，累寸不已，遂成丈匹。今若断斯织也，则捐失成功，稽废时日。夫子积学，当‘日知其所亡’，以就懿德；若中道而归，何异断斯织乎？”羊子感其言，复还终业，遂七年不返。
尝有它舍鸡谬入园中，姑盗杀而食之，妻对鸡不餐而泣。姑怪问其故。妻曰：“自伤居贫，使食有它肉。”姑竟弃之。后盗欲有犯妻者，乃先劫其姑。妻闻，操刀而出。盗人曰：“释汝刀从我者可全，不从我者，则杀汝姑。”妻仰天而叹，举刀刎颈而死。盗亦不杀其姑。太守闻之，即捕杀贼盗，而赐妻缣帛，以礼葬之，号曰“贞义”。",https://so.gushiwen.org/shiwenv_fea0a26ee597.aspx
1429,"汉兵已略地，四方楚歌声。
大王意气尽，贱妾何聊生！",https://so.gushiwen.org/shiwenv_360549d90370.aspx
1430,"处世若大梦，胡为劳其生？
所以终日醉，颓然卧前楹。
觉来眄庭前，一鸟花间鸣。
借问此何时？春风语流莺。
感之欲叹息，对酒还自倾。
浩歌待明月，曲尽已忘情。",https://so.gushiwen.org/shiwenv_b7a94cd4f6cf.aspx
1431,"落莫谁家子，来感长安秋。
壮年抱羁恨，梦泣生白头。
瘦马秣败草，雨沫飘寒沟。
南宫古帘暗，湿景传签筹。
家山远千里，云脚天东头。
忧眠枕剑匣，客帐梦封侯。",https://so.gushiwen.org/shiwenv_d2c3271a83eb.aspx
1432,"野有死麕，白茅包之。有女怀春，吉士诱之。
林有朴樕，野有死鹿。白茅纯束，有女如玉。
舒而脱脱兮！无感我帨兮！无使尨也吠！",https://so.gushiwen.org/shiwenv_7bc2f37acf1e.aspx
1433,"社长排门告示，但有的差使无推故，这差使不寻俗。一壁厢纳草也根，一边又要差夫，索应付。又是言车驾，都说是銮舆，今日还乡故。王乡老执定瓦台盘，赵忙郎抱着酒胡芦。新刷来的头巾，恰糨来的绸衫，畅好是妆么大户。
[耍孩儿]瞎王留引定火乔男妇，胡踢蹬吹笛擂鼓。见一颩人马到庄门，匹头里几面旗舒。一面旗白胡阑套住个迎霜兔，一面旗红曲连打着个毕月乌。一面旗鸡学舞，一面旗狗生双翅，一面旗蛇缠葫芦。
[五煞]红漆了叉，银铮了斧，甜瓜苦瓜黄金镀，明晃晃马镫枪尖上挑，白雪雪鹅毛扇上铺。这些个乔人物，拿着些不曾见的器仗，穿着些大作怪的衣服。
[四煞]辕条上都是马，套顶上不见驴，黄罗伞柄天生曲，车前八个天曹判，车后若干递送夫。更几个多娇女，一般穿着，一样妆梳。
[三煞]那大汉下的车，众人施礼数，那大汉觑得人如无物。众乡老展脚舒腰拜，那大汉挪身着手扶。猛可里抬头觑，觑多时认得，险气破我胸脯。
[二煞]你身须姓刘，你妻须姓吕，把你两家儿根脚从头数：你本身做亭长耽几杯酒，你丈人教村学读几卷书。曾在俺庄东住，也曾与我喂牛切草，拽坝扶锄。
[一煞]春采了桑，冬借了俺粟，零支了米麦无重数。换田契强秤了麻三秆，还酒债偷量了豆几斛，有甚糊突处。明标着册历，见放着文书。
[尾声]少我的钱差发内旋拨还，欠我的粟税粮中私准除。只道刘三谁肯把你揪捽住，白甚么改了姓、更了名、唤做汉高祖。",https://so.gushiwen.org/shiwenv_5c7df7e9633c.aspx
1434,"紫陌红尘拂面来，无人不道看花回。
玄都观里桃千树，尽是刘郎去后栽。",https://so.gushiwen.org/shiwenv_8749583f7c50.aspx
1435,"秋风紧，平碛雁行低，阵云齐。萧萧飒飒，边声四起，愁闻戍角与征鼙。
青冢北，黑山西。沙飞聚散无定，往往路人迷。铁衣冷，战马血沾蹄，破蕃奚。凤皇诏下，步步蹑丹梯。",https://so.gushiwen.org/shiwenv_0bfcd223c0ac.aspx
1436,"穗帷飘井干，樽酒若平生。
郁郁西陵树，讵闻歌吹声。
芳襟染泪迹，婵媛空复情。
玉座犹寂寞，况乃妾身轻。",https://so.gushiwen.org/shiwenv_ea7298802370.aspx
1437,"有頍者弁，实维伊何？尔酒既旨，尔肴既嘉。岂伊异人？兄弟匪他。
茑与女萝，施于松柏。未见君子，忧心奕奕；既见君子，庶几说怿。
有頍者弁，实维何期？尔酒既旨，尔肴既时。岂伊异人？兄弟具来。
茑与女萝，施于松上。未见君子，忧心怲怲；既见君子，庶几有臧。
有頍者弁，实维在首。尔酒既旨，尔肴既阜。岂伊异人？兄弟甥舅。
如彼雨雪，先集维霰。死丧无日，无几相见。乐酒今夕，君子维宴。",https://so.gushiwen.org/shiwenv_ef778dd9aeac.aspx
1438,"青烟幂处，碧海飞金镜。永夜闲阶卧桂影。露凉时、零乱多少寒螀，神京远，惟有蓝桥路近。
水晶帘不下，云母屏开，冷浸佳人淡脂粉。待都将许多明，付与金尊，投晓共、流霞倾尽。更携取、胡床上南楼，看玉做人间，素秋千顷。",https://so.gushiwen.org/shiwenv_6142884c8be3.aspx
1439,"寸寸山河寸寸金，侉离分裂力谁任。
杜鹃再拜忧天泪，精卫无穷填海心。",https://so.gushiwen.org/shiwenv_2425d9279395.aspx
1440,"草暖云昏万里春，宫花拂面送行人。
自言汉剑当飞去，何事还车载病身。",https://so.gushiwen.org/shiwenv_4b803d3dbbb8.aspx
1441,"凛凛岁云暮，蝼蛄夕鸣悲。
凉风率已厉，游子寒无衣。
锦衾遗洛浦，同袍与我违。
独宿累长夜，梦想见容辉。
良人惟古欢，枉驾惠前绥。
愿得常巧笑，携手同车归。
既来不须臾，又不处重闱。
亮无晨风翼，焉能凌风飞？
眄睐以适意，引领遥相睎。
徙倚怀感伤，垂涕沾双扉。",https://so.gushiwen.org/shiwenv_74f93a1d0f88.aspx
1442,对青山强整乌纱。归雁横秋，倦客思家。翠袖殷勤，金杯错落，玉手琵琶。人老去西风白发，蝶愁来明日黄花。回首天涯，一抹斜阳，数点寒鸦。,https://so.gushiwen.org/shiwenv_1fa99e2a3390.aspx
1443,"阳关万里道，不见一人归。
惟有河边雁，秋来南向飞。",https://so.gushiwen.org/shiwenv_0adf4cd6f8f3.aspx
1444,"远牧牛，绕村四面禾黍稠。
陂中饥乌啄牛背，令我不得戏垄头。
入陂草多牛散行，白犊时向芦中鸣。
隔堤吹叶应同伴，还鼓长鞭三四声。
牛牛食草莫相触，官家截尔头上角。",https://so.gushiwen.org/shiwenv_a41989572a25.aspx
1445,"翳日多乔木，维舟取束薪。
静听江叟语，尽是厌兵人。",https://so.gushiwen.org/shiwenv_31277f288252.aspx
1446,"朝旦发阳崖，景落憩阴峰。
舍舟眺迥渚，停策倚茂松。
侧径既窈窕，环洲亦玲珑。
俯视乔木杪，仰聆大壑淙。
石横水分流，林密蹊绝踪。
解作竟何感？升长皆丰容。
初篁苞绿箨，新蒲含紫茸。
海鸥戏春岸，天鸡弄和风。
抚化心无厌，览物眷弥重。
不惜去人远，但恨莫与同。
孤游非情叹，赏废理谁通？",https://so.gushiwen.org/shiwenv_db38aa2d14b0.aspx
1447,"乾坤空落落，岁月去堂堂；
末路惊风雨，穷边饱雪霜。
命随年欲尽，身与世俱忘；
无复屠苏梦，挑灯夜未央。",https://so.gushiwen.org/shiwenv_85963669d56d.aspx
1448,"稍稍雨侵竹，翻翻鹊惊丛。
美人隔湘浦，一夕生秋风。
积雾杳难极，沧波浩无穷。
相思岂云远，即席莫与同。
若人抱奇音，朱弦縆枯桐。
清商激西颢，泛滟凌长空。
自得本无作，天成谅非功。
希声閟大朴，聋俗何由聪。",https://so.gushiwen.org/shiwenv_593ddeeda3a5.aspx
1449,"满眼青山未得过，镜中无那鬓丝何。
只言旋老转无事，欲到中年事更多。",https://so.gushiwen.org/shiwenv_cc6fa803545b.aspx
1450,"别梦依依到谢家，小廊回合曲阑斜。
多情只有春庭月，犹为离人照落花。",https://so.gushiwen.org/shiwenv_eb3a53d949c4.aspx
1451,"曲江萧条秋气高，菱荷枯折随波涛，游子空嗟垂二毛。
白石素沙亦相荡，哀鸿独叫求其曹。
即事非今亦非古，长歌激越捎林莽，比屋豪华固难数。
吾人甘作心似灰，弟侄何伤泪如雨。
自断此生休问天，杜曲幸有桑麻田，故将移往南山边。
短衣匹马随李广，看射猛虎终残年。",https://so.gushiwen.org/shiwenv_75a5bacf89e9.aspx
1452,"冰轮斜辗镜天长，江练隐寒光。危阑醉倚人如画，隔烟村、何处鸣榔？乌鹊倦栖，鱼龙惊起，星斗挂垂杨。
芦花千顷水微茫，秋色满江乡。楼台恍似游仙梦，又疑是、洛浦潇湘。风露浩然，山河影转，今古照凄凉。",https://so.gushiwen.org/shiwenv_dd02a04bac65.aspx
1453,"金风荡初节，玉露凋晚林。
此夕穷涂士，郁陶伤寸心。
野平葭苇合，村荒藜藿深。
眺听良多感，徙倚独沾襟。
沾襟何所为，怅然怀古意。
秦俗犹未平，汉道将何冀。
樊哙市井徒，萧何刀笔吏。
一朝时运会，千古传名谥。
寄言世上雄，虚生真可愧。",https://so.gushiwen.org/shiwenv_91eebb3fff48.aspx
1454,"回车驾言迈，悠悠涉长道。
四顾何茫茫，东风摇百草。
所遇无故物，焉得不速老。
盛衰各有时，立身苦不早。
人生非金石，岂能长寿考？
奄忽随物化，荣名以为宝。",https://so.gushiwen.org/shiwenv_7969b037360b.aspx
1455,"道州城西百余步，有小溪。南流数十步，合营溪。水抵两岸，悉皆怪石，欹嵌盘曲，不可名状。清流触石，洄悬激注；佳木异竹，垂阴相荫。
此溪若在山野之上，则宜逸民退士之所游处；在人间，则可为都邑之胜境，静者之林亭。而置州以来，无人赏爱；徘徊溪上，为之怅然。乃疏凿芜秽，俾为亭宇；植松与桂，兼之香草，以裨形胜。为溪在州右，遂命之曰右溪。刻铭石上，彰示来者。",https://so.gushiwen.org/shiwenv_92e6a3126e77.aspx
1456,"宝函钿雀金鸂鶒，沉香阁上吴山碧。杨柳又如丝，驿桥春雨时。
画楼音信断，芳草江南岸。鸾镜与花枝，此情谁得知？",https://so.gushiwen.org/shiwenv_5170e3deb778.aspx
1457,"燕丹善养士，志在报强嬴。
招集百夫良，岁暮得荆卿。
君子死知己，提剑出燕京；
素骥鸣广陌，慷慨送我行。
雄发指危冠，猛气冲长缨。
饮饯易水上，四座列群英。
渐离击悲筑，宋意唱高声。
萧萧哀风逝，淡淡寒波生。
商音更流涕，羽奏壮士惊。
心知去不归，且有后世名。
登车何时顾，飞盖入秦庭。
凌厉越万里，逶迤过千城。
图穷事自至，豪主正怔营。
惜哉剑术疏，奇功遂不成。
其人虽已没，千载有馀情。",https://so.gushiwen.org/shiwenv_cb6db9f85f94.aspx
1458,"辛勤得茧不盈筐，灯下缫丝恨更长。
著处不知来处苦，但贪衣上绣鸳鸯。",https://so.gushiwen.org/shiwenv_c9a3880f42ff.aspx
1459,"筠竹千年老不死，长伴神娥盖江水。
蛮娘吟弄满寒空，九山静绿泪花红。
离鸾别凤烟梧中，巫云蜀雨遥相通。
幽愁秋气上青枫，凉夜波间吟古龙。",https://so.gushiwen.org/shiwenv_0b9053712a28.aspx
1460,"失我焉支山，令我妇女无颜色。
失我祁连山，使我六畜不蕃息。",https://so.gushiwen.org/shiwenv_7454690ac42c.aspx
1461,春日宴，绿酒一杯歌一遍。再拜陈三愿：一愿郎君千岁，二愿妾身常健，三愿如同梁上燕，岁岁长相见。,https://so.gushiwen.org/shiwenv_f4af51f1f7ef.aspx
1462,"孟冬寒气至，北风何惨栗。
愁多知夜长，仰观众星列。
三五明月满，四五蟾兔缺。
客从远方来，遗我一书札。
上言长相思，下言久离别。
置书怀袖中，三岁字不灭。
一心抱区区，惧君不识察。",https://so.gushiwen.org/shiwenv_2c7d1e6ffc71.aspx
1463,"金井梧桐秋叶黄，珠帘不卷夜来霜。
熏笼玉枕无颜色，卧听南宫清漏长。
高殿秋砧响夜阑，霜深犹忆御衣寒。
银灯青琐裁缝歇，还向金城明主看。
奉帚平明金殿开，暂将团扇共徘徊。
玉颜不及寒鸦色，犹带昭阳日影来。
真成薄命久寻思，梦见君王觉后疑。
火照西宫知夜饮，分明复道奉恩时。
长信宫中秋月明，昭阳殿下捣衣声。
白露堂中细草迹，红罗帐里不胜情。",https://so.gushiwen.org/shiwenv_a17757fab9fb.aspx
1464,"故园三径吐幽丛，一夜玄霜坠碧空。
多少天涯未归客，尽借篱落看秋风。",https://so.gushiwen.org/shiwenv_193b0dfc0815.aspx
1465,"接战春来苦，孤城日渐危。
合围侔月晕，分守若鱼丽。
屡厌黄尘起，时将白羽挥。
裹疮犹出阵，饮血更登陴。
忠信应难敌，坚贞谅不移。
无人报天子，心计欲何施。",https://so.gushiwen.org/shiwenv_206aa6bb4e6c.aspx
1466,"今日天气佳，清吹与鸣弹。
感彼柏下人，安得不为欢。
清歌散新声，绿酒开芳颜。
未知明日事，余襟良以殚。",https://so.gushiwen.org/shiwenv_2107069fb45b.aspx
1467,"昨夜霜风。先入梧桐。浑无处、回避衰容。问公何事，不语书空。但一回醉，一回病，一回慵；
朝来庭下，光阴如箭，似无言、有意伤侬。都将万事，付与千钟。任酒花白，眼花乱，烛花红。",https://so.gushiwen.org/shiwenv_b635c877b2ae.aspx
1468,"白头波上白头翁，家逐船移浦浦风。
一尺鲈鱼新钓得，儿孙吹火荻花中。",https://so.gushiwen.org/shiwenv_3cbd1579f778.aspx
1469,"山势如龙去复回，闲云野望护重台。
离宫夜有月高下，辇路日无人往来。
春色不随亡国尽，野花只作旧时开。
断碑衰草荒烟里，风雨年年上绿苔。",https://so.gushiwen.org/shiwenv_303e777886e7.aspx
1470,"北上太行山，艰哉何巍巍！
羊肠坂诘屈，车轮为之摧。
树木何萧瑟，北风声正悲。
熊罴对我蹲，虎豹夹路啼。
溪谷少人民，雪落何霏霏！
延颈长叹息，远行多所怀。
我心何怫郁，思欲一东归。
水深桥梁绝，中路正徘徊。
迷惑失故路，薄暮无宿栖。
行行日已远，人马同时饥。
担囊行取薪，斧冰持作糜。
悲彼《东山》诗，悠悠使我哀。",https://so.gushiwen.org/shiwenv_692ed5d1448d.aspx
1471,"燕子不曾来，小院阴阴雨。一角阑干聚落花，此是春归处。
弹泪别东风，把酒浇飞絮：化了浮萍也是愁，莫向天涯去！",https://so.gushiwen.org/shiwenv_172626c4b400.aspx
1472,"宜春苑外最长条，闲袅春风伴舞腰。
正是玉人肠绝处，一渠春水赤栏桥。",https://so.gushiwen.org/shiwenv_964fb044dc8d.aspx
1473,堂堂大元，奸佞专权。开河变钞祸根源，惹红巾万千。官法滥，刑法重，黎民怨。人吃人，钞买钞，何曾见。贼做官，官做贼，混贤愚。哀哉可怜！,https://so.gushiwen.org/shiwenv_8c0575ea601b.aspx
1474,"黄口为人罗，白龙乃鱼服。
得罪岂怨天，以愚陷网目。
鲸鲵未翦灭，豺狼屡翻履。
悲作楚地囚，何日秦庭哭。
遭逢二明主，前后两迁逐。
去国愁夜郎，投身窜荒谷。
半道雪屯蒙，旷如鸟出笼。
遥欣克复美，光武安可同。
天子巡剑阁，储皇守扶风。
扬袂正北辰，开襟揽群雄。
胡兵出月窟，雷破关之东。
左扫因右拂，旋收洛阳宫。
回舆入咸京，席卷六合通。
叱咤开帝业，手成天地功。
大驾还长安，两日忽再中。
一朝让宝位，剑玺传无穷。
愧无秋毫力，谁念矍铄翁。
弋者何所慕，高飞仰冥鸿。
弃剑学丹砂，临炉双玉童。
寄言息夫子，岁晚陟方蓬。",https://so.gushiwen.org/shiwenv_3c9c67fa1624.aspx
1475,"华晔晔，固灵根。
神之斿，过天门，车千乘，敦昆仑。
神之出，排玉房，周流杂，拔兰堂。
神之行，旌容容，骑沓沓，般纵纵。
神之徕，泛翊翊，甘露降，庆云集。
神之揄，临坛宇，九疑宾，夔龙舞。
神安坐，翔吉时，共翊翊，合所思。
神嘉虞，申贰觞，福滂洋，迈延长。
沛施佑，汾之阿，扬金光，横泰河，莽若云，增阳波。
遍胪欢，腾天歌。",https://so.gushiwen.org/shiwenv_428050f57153.aspx
1476,"牛羊散漫落日下，野草生香乳酪甜。
卷地朔风沙似雪，家家行帐下毡帘。",https://so.gushiwen.org/shiwenv_203cdd10d0ca.aspx
1477,"暮蝉声尽落斜阳，银蟾影挂潇湘。黄陵庙侧水茫茫。楚山红树，烟雨隔高唐。
岸泊渔灯风飐碎，白蘋远散浓香。灵娥鼓瑟韵清商。朱弦凄切，云散碧天长。",https://so.gushiwen.org/shiwenv_8584fcd33faf.aspx
1478,"日本晁卿辞帝都，征帆一片绕蓬壶。
明月不归沉碧海，白云愁色满苍梧。",https://so.gushiwen.org/shiwenv_53317842f8f4.aspx
1479,"著意寻春懒便回。何如信步两三杯。山才好处行还倦，诗未成时雨早催。
携竹杖，更芒鞋。朱朱粉粉野蒿开。谁家寒食归宁女，笑语柔桑陌上来。",https://so.gushiwen.org/shiwenv_2d403ed81fd3.aspx
1480,"鸟道几登顿，马蹄无暂闲。
崎岖出长坂，合沓犹前山。
石激水流处，天寒松色间。
王程应未尽，且莫顾刀环。",https://so.gushiwen.org/shiwenv_0d26262d2b0d.aspx
1481,"习习谷风，维风及雨。将恐将惧，维予与女。将安将乐，女转弃予。
习习谷风，维风及颓。将恐将惧，置予于怀。将安将乐，弃予如遗。
习习谷风，维山崔嵬。无草不死，无木不萎。忘我大德，思我小怨。",https://so.gushiwen.org/shiwenv_8539dfce730d.aspx
1482,"余闲居，爱重九之名。秋菊盈园，而持醪靡由，空服九华，寄怀于言。
世短意常多，斯人乐久生。
日月依辰至，举俗爱其名。
露凄暄风息，气澈天象明。
往燕无遗影，来雁有余声。
酒能祛百虑，菊解制颓龄。
如何蓬庐士，空视时运倾！
尘爵耻虚罍，寒华徒自荣。
敛襟独闲谣，缅焉起深情。
栖迟固多娱，淹留岂无成。",https://so.gushiwen.org/shiwenv_a744ec018749.aspx
1483,"镜湖流水漾清波，狂客归舟逸兴多。
山阴道士如相见，应写黄庭换白鹅。",https://so.gushiwen.org/shiwenv_b3541e645cb3.aspx
1484,"癸卯岁，西原贼入道州，焚烧杀掠，几尽而去。明年，贼又攻永破邵，不犯此州边鄙而退。岂力能制敌与？盖蒙其伤怜而已。诸使何为忍苦征敛，故作诗一篇以示官吏。
昔岁逢太平，山林二十年。
泉源在庭户，洞壑当门前。
井税有常期，日晏犹得眠。
忽然遭世变，数岁亲戎旃。
今来典斯郡，山夷又纷然。
城小贼不屠，人贫伤可怜。
是以陷邻境，此州独见全。
使臣将王命，岂不如贼焉？
今彼征敛者，迫之如火煎。
谁能绝人命，以作时世贤！
思欲委符节，引竿自刺船。
将家就鱼麦，归老江湖边。",https://so.gushiwen.org/shiwenv_b0dc7d922c3d.aspx
1485,"平临云鸟八窗秋，壮压西川四十州。
诸将莫贪羌族马，最高层处见边头。",https://so.gushiwen.org/shiwenv_3270eed7700b.aspx
1486,"微官易得罪，谪去济川阴。
执政方持法，明君照此心。
闾阎河润上，井邑海云深。
纵有归来日，各愁年鬓侵。",https://so.gushiwen.org/shiwenv_1024b4031ce3.aspx
1487,"国初已来画鞍马，神妙独数江都王。
将军得名三十载，人间又见真乘黄。
曾貌先帝照夜白，龙池十日飞霹雳。
内府殷红玛瑙盘，婕妤传诏才人索。
盘赐将军拜舞归，轻纨细绮相追飞。
贵戚权门得笔迹，始觉屏障生光辉。
昔日太宗拳毛騧，近时郭家狮子花。
今之新图有二马，复令识者久叹嗟。
此皆骑战一敌万，缟素漠漠开风沙。
其余七匹亦殊绝，迥若寒空动烟雪。
霜蹄蹴踏长楸间，马官厮养森成列。
可怜九马争神骏，顾视清高气深稳。
借问苦心爱者谁，后有韦讽前支遁。
忆昔巡幸新丰宫，翠华拂天来向东。
腾骧磊落三万匹，皆与此图筋骨同。
自从献宝朝河宗，无复射蛟江水中。
君不见金粟堆前松柏里，龙媒去尽鸟呼风。",https://so.gushiwen.org/shiwenv_7c47313a3245.aspx
1488,"尘中见月心亦闲，况是清秋仙府间。
凝光悠悠寒露坠，此时立在最高山。
碧虚无云风不起，山上长松山下水。
群动悠然一顾中，天高地平千万里。
少君引我升玉坛，礼空遥请真仙官。
云拼欲下星斗动，天乐一声肌骨寒。
金霞昕昕渐东上，轮欹影促犹频望。
绝景良时难再并，他年此日应惆怅。",https://so.gushiwen.org/shiwenv_b8018ba4cd0d.aspx
1489,"疾风知劲草，板荡识诚臣。
勇夫安识义，智者必怀仁。",https://so.gushiwen.org/shiwenv_dddc7a6ffb15.aspx
1490,"国步犹艰难，兵革未休息。
万方哀嗷嗷，十载供军食。
庶官务割剥，不暇忧反侧。
诛求何多门，贤者贵为德。
韦生富春秋，洞彻有清识。
操持纲纪地，喜见朱丝直。
当令豪夺吏，自此无颜色。
必若救疮痍，先应去蟊贼！
挥泪临大江，高天意凄恻。
行行树佳政，慰我深相忆！",https://so.gushiwen.org/shiwenv_6dbf5cbe93bd.aspx
1491,"蝃蝀在东，莫之敢指。女子有行，远父母兄弟。
朝隮于西，崇朝其雨。女子有行，远兄弟父母。
乃如之人也，怀婚姻也。大无信也，不知命也！",https://so.gushiwen.org/shiwenv_9952043eb192.aspx
1492,"对酒当歌，人生几何！譬如朝露，去日苦多。
慨当以慷，忧思难忘。何以解忧？唯有杜康。
青青子衿，悠悠我心。但为君故，沉吟至今。
呦呦鹿鸣，食野之苹。我有嘉宾，鼓瑟吹笙。
明明如月，何时可掇？忧从中来，不可断绝。
越陌度阡，枉用相存。契阔谈讌，心念旧恩。
月明星稀，乌鹊南飞。绕树三匝，何枝可依？
山不厌高，海不厌深。周公吐哺，天下归心。",https://so.gushiwen.org/shiwenv_35000de73cdb.aspx
1493,"红叶满寒溪，一路空山万木齐。试上小楼极目望，高低。一片烟笼十里陂。
吠犬杂鸣鸡，灯火荧荧归路迷。乍逐横山时近远，东西。家在寒林独掩扉。",https://so.gushiwen.org/shiwenv_36953c3cbd33.aspx
1494,"湖上青山对结庐，坟头秋色亦萧疏。
茂陵他日求遗稿，犹喜曾无封禅书。",https://so.gushiwen.org/shiwenv_03fcd93fd49a.aspx
1495,"小小生金屋，盈盈在紫微。
山花插宝髻，石竹绣罗衣。
每出深宫里，常随步辇归。
只愁歌舞散，化作彩云飞。
柳色黄金嫩，梨花白雪香。
玉楼巢翡翠，金殿锁鸳鸯。
选妓随雕辇，征歌出洞房。
宫中谁第一，飞燕在昭阳。
卢橘为秦树，蒲桃出汉宫。
烟花宜落日，丝管醉春风。
笛奏龙吟水，箫鸣凤下空。
君王多乐事，还与万方同。
玉树春归日，金宫乐事多。
后庭朝未入，轻辇夜相过。
笑出花间语，娇来竹下歌。
莫教明月去，留著醉嫦娥。
绣户香风暖，纱窗曙色新。
宫花争笑日，池草暗生春。
绿树闻歌鸟，青楼见舞人。
昭阳桃李月，罗绮自相亲。
今日明光里，还须结伴游。
春风开紫殿，天乐下朱楼。
艳舞全知巧，娇歌半欲羞。
更怜花月夜，宫女笑藏钩。
寒雪梅中尽，春风柳上归。
宫莺娇欲醉，檐燕语还飞。
迟日明歌席，新花艳舞衣。
晚来移彩仗，行乐泥光辉。
水绿南薰殿，花红北阙楼。
莺歌闻太液，凤吹绕瀛洲。
素女鸣珠佩，天人弄彩球。
今朝风日好，宜入未央游。",https://so.gushiwen.org/shiwenv_7fe7038c7e7d.aspx
1496,"传闻合浦叶，远向洛阳飞。
北风尚嘶马，南冠独不归。
去云目徒送，离琴手自挥。
秋蓬失处所，春草屡芳菲。
太息关山月，风尘客子衣。",https://so.gushiwen.org/shiwenv_cf876b9d474b.aspx
1497,"陇头远行客，陇上分流水。
流水无尽期，行人未云已。
浅才通一命，孤剑适千里。
岂不思故乡？从来感知己。",https://so.gushiwen.org/shiwenv_0aa3119ed27c.aspx
1498,"楼前百戏竞争新，唯有长竿妙入神。
谁谓绮罗翻有力，犹自嫌轻更著人。",https://so.gushiwen.org/shiwenv_d9c5fa8508cf.aspx
1499,"柳条百尺拂银塘，且莫深青只浅黄。
未必柳条能蘸水，水中柳影引他长。",https://so.gushiwen.org/shiwenv_3377b5463bcc.aspx
1500,"万里瞿唐月，春来六上弦。
时时开暗室，故故满青天。
爽合风襟静，高当泪脸悬。
南飞有乌鹊，夜久落江边。",https://so.gushiwen.org/shiwenv_6c5b14c0d052.aspx
1501,"中兴诸将，谁是万人英？身草莽，人虽死，气填膺，尚如生。年少起河朔，弓两石，剑三尺，定襄汉，开虢洛，洗洞庭。北望帝京，狡兔依然在，良犬先烹。过旧时营垒，荆鄂有遗民。忆故将军，泪如倾。
说当年事，知恨苦：不奉诏，伪耶真？臣有罪，陛下圣，可鉴临，一片心。万古分茅土，终不到，旧奸臣。人世夜，白日照，忽开明。衮佩冕圭百拜，九泉下、荣感君恩。看年年三月，满地野花春，卤簿迎神。",https://so.gushiwen.org/shiwenv_31f6c00d1bce.aspx
1502,"金井梧桐秋叶黄，珠帘不卷夜来霜。
熏笼玉枕无颜色，卧听南宫清漏长。
高殿秋砧响夜阑，霜深犹忆御衣寒。
银灯青琐裁缝歇，还向金城明主看。
奉帚平明金殿开，且将团扇共徘徊。
玉颜不及寒鸦色，犹带昭阳日影来。
真成薄命久寻思，梦见君王觉后疑。
火照西宫知夜饮，分明复道奉恩时。
长信宫中秋月明，昭阳殿下捣衣声。
白露堂中细草迹，红罗帐里不胜情。",https://so.gushiwen.org/shiwenv_b72d7cb4a548.aspx
1503,朱鹭，鱼以乌。路訾邪鹭何食？食茄下。不之食，不以吐，将以问诛者。,https://so.gushiwen.org/shiwenv_d2e5129b0554.aspx
1504,"西山不似庞公傲。城府有楼山便到。欲将华发染晴岚，千里青青浓可扫。
人言华发因愁早。劝我消愁惟酒好。夜来一饮尽千钟，今日醒来依旧老。",https://so.gushiwen.org/shiwenv_936ed669112e.aspx
1505,"秋在水清山暮蝉，洛阳树色鸣皋烟。
送君归去愁不尽，又惜空度凉风天。",https://so.gushiwen.org/shiwenv_09d50584f613.aspx
1506,"彼候人兮，何戈与祋。彼其之子，三百赤芾。
维鹈在梁，不濡其翼。彼其之子，不称其服。
维鹈在梁，不濡其咮。彼其之子，不遂其媾。
荟兮蔚兮，南山朝隮。婉兮娈兮，季女斯饥。",https://so.gushiwen.org/shiwenv_af9aeae923e6.aspx
1507,"露下天高秋水清，空山独夜旅魂惊。
疏灯自照孤帆宿，新月犹悬双杵鸣。
南菊再逢人卧病，北书不至雁无情。
步檐倚仗看牛斗，银汉遥应接凤城。",https://so.gushiwen.org/shiwenv_ce5d68ae5f20.aspx
1508,"悠悠天地间，草木献奇怪。
投老一蒲团，山中大自在。",https://so.gushiwen.org/shiwenv_76e52e00af6d.aspx
1509,"麻衣如雪一枝梅，笑掩微妆入梦来。
若到越溪逢越女，红莲池里白莲开。",https://so.gushiwen.org/shiwenv_900f0e9b714e.aspx
1510,云鬓乱，晚妆残，带恨眉儿远岫攒。斜托香腮春笋嫩，为谁和泪倚阑干？,https://so.gushiwen.org/shiwenv_aa57d5497029.aspx
1511,手里金鹦鹉，胸前绣凤凰。偷眼暗形相，不如从嫁与，作鸳鸯。,https://so.gushiwen.org/shiwenv_c7a0149e1ebd.aspx
1512,"扬之水，不流束薪。彼其之子，不与我戍申。怀哉怀哉，曷月予还归哉？
扬之水，不流束楚。彼其之子，不与我戍甫。怀哉怀哉，曷月予还归哉？
扬之水，不流束蒲。彼其之子，不与我戍许。怀哉怀哉，曷月予还归哉？",https://so.gushiwen.org/shiwenv_e7444dd52240.aspx
1513,"尚有绨袍赠，应怜范叔寒。
不知天下士，犹作布衣看。",https://so.gushiwen.org/shiwenv_025417192543.aspx
1514,"西楼月下当时见，泪粉偷匀。歌罢还颦。恨隔炉烟看未真。
别来楼外垂杨缕，几换青春。倦客红尘。长记楼中粉泪人。",https://so.gushiwen.org/shiwenv_229e357e061a.aspx
1515,"江皋楼观前朝寺，秋色入秦淮。
败垣芳草，空廊落叶，深砌苍苔。
远人南去，夕阳西下，江水东来。
木兰花在，山僧试问，知为谁开？",https://so.gushiwen.org/shiwenv_22fb73890db3.aspx
1516,"古木卧平沙，摧残岁月赊。
有根横水石，无叶拂烟霞。
春至苔为叶，冬来雪作花。
不逢星汉使，谁辨是灵槎。",https://so.gushiwen.org/shiwenv_16b808ac8b14.aspx
1517,"皑如山上雪，皎若云间月。
闻君有两意，故来相决绝。
今日斗酒会，明旦沟水头。
躞蹀御沟上，沟水东西流。
凄凄复凄凄，嫁娶不须啼。
愿得一心人，白头不相离。
竹竿何袅袅，鱼尾何簁簁！
男儿重意气，何用钱刀为！",https://so.gushiwen.org/shiwenv_a416ac373919.aspx
1518,"风动荷花水殿香，姑苏台上宴吴王。
西施醉舞娇无力，笑倚东窗白玉床。",https://so.gushiwen.org/shiwenv_600fa093dc03.aspx
1519,"江山残照，落落舒清眺。涧壑风来号万窍，尽入长松悲啸。
井蛙瀚海云涛，醯鸡日远天高。醉眼千峰顶上，世间多少秋毫！",https://so.gushiwen.org/shiwenv_75a1570ff533.aspx
1520,"终南何有？有条有梅。君子至止，锦衣狐裘。颜如渥丹，其君也哉！
终南何有？有纪有堂。君子至止，黻衣绣裳。佩玉将将，寿考不忘！",https://so.gushiwen.org/shiwenv_8dc6bfdcb15a.aspx
1521,"秋风起兮白云飞，草木黄落兮雁南归。
兰有秀兮菊有芳，怀佳人兮不能忘。
泛楼船兮济汾河，横中流兮扬素波。
箫鼓鸣兮发棹歌，欢乐极兮哀情多。
少壮几时兮奈老何！",https://so.gushiwen.org/shiwenv_515f5c1f245b.aspx
1522,"冬宵寒且永，夜漏宫中发。
草白霭繁霜，木衰澄清月。
丽服映颓颜，朱灯照华发。
汉家方尚少，顾影惭朝谒。",https://so.gushiwen.org/shiwenv_6a31c280e79a.aspx
1523,"峰峦如聚，波涛如怒，山河表里潼关路。望西都，意踌躇。
伤心秦汉经行处，宫阙万间都做了土。兴，百姓苦；亡，百姓苦！",https://so.gushiwen.org/shiwenv_1bd53945715b.aspx
1524,"南国有佳人，容华若桃李。
朝游江北岸，夕宿潇湘沚。
时俗薄朱颜，谁为发皓齿？
俯仰岁将暮，荣耀难久恃。",https://so.gushiwen.org/shiwenv_2b832f229933.aspx
1525,"早梅发高树，迥映楚天碧。
朔吹飘夜香，繁霜滋晓白。
欲为万里赠，杳杳山水隔。
寒英坐销落，何用慰远客。",https://so.gushiwen.org/shiwenv_6cc423183358.aspx
1526,"昔年戎虏犯榆关，一败龙城匹马还。
侯印不闻封李广，他人丘垄似天山。",https://so.gushiwen.org/shiwenv_741322504184.aspx
1527,"秋风入窗里，罗帐起飘扬。
仰头看明月，寄情千里光。",https://so.gushiwen.org/shiwenv_dff454c6adcb.aspx
1528,"剑阁横云峻，銮舆出狩回。
翠屏千仞合，丹嶂五丁开。
灌木萦旗转，仙云拂马来。
乘时方在德，嗟尔勒铭才。",https://so.gushiwen.org/shiwenv_a31fe4cc7100.aspx
1529,"清溪流过碧山头，空水澄鲜一色秋。
隔断红尘三十里，白云红叶两悠悠。",https://so.gushiwen.org/shiwenv_d8912bd8d7bf.aspx
1530,胜神鳌，夯风涛，脊梁上轻负着蓬莱岛。万里夕阳锦背高，翻身犹恨东洋小，太公怎钓？,https://so.gushiwen.org/shiwenv_8db6f855a3d5.aspx
1531,"承乐世，董逃；
游四郭，董逃。
蒙天恩，董逃；
带金紫，董逃。
行谢恩，董逃；
整车骑，董逃。
垂欲发，董逃；
与中辞，董逃。
出西门，董逃；
瞻宫殿，董逃。
望京城，董逃；
日夜绝，董逃。
心摧伤，董逃。",https://so.gushiwen.org/shiwenv_1a18a239d0c7.aspx
1532,"精华欲掩料应难，影自娟娟魄自寒。一片砧敲千里白，半轮鸡唱五更残。
绿蓑江上秋闻笛，红袖楼头夜倚栏。博得嫦娥应借问，缘何不使永团圆。",https://so.gushiwen.org/shiwenv_529b54e1c408.aspx
1533,重冈已隔红尘断，村落更年丰。移居要就，窗中远岫，舍后长松。十年种木，一年种谷，都付儿童。老夫惟有，醒来明月，醉后清风。,https://so.gushiwen.org/shiwenv_ffc5956b3eba.aspx
1534,"蘋叶软，杏花明，画船轻。双浴鸳鸯出绿汀，棹歌声。
春水无风无浪，春天半雨半晴。红粉相随南浦晚，几含情。",https://so.gushiwen.org/shiwenv_b6b95d9806c2.aspx
1535,"晋十有四年，余春秋三十有二，始见二毛。以太尉掾兼虎贲中郎将，寓直于散骑之省。高阁连云，阳景罕曜，珥蝉冕而袭纨绮之士，此焉游处。仆野人也，偃息不过茅屋茂林之下，谈话不过农夫田父之客。摄官承乏，猥厕朝列，夙兴晏寝，匪遑卮宁，譬犹池鱼笼鸟，有江湖山薮之思。于是染翰操纸，慨然而赋。于时秋也，故以“秋兴”命篇。其辞曰：
四时忽其代序兮，万物纷以回薄。览花莳之时育兮，察盛衰之所托。感冬索而春敷兮，嗟夏茂而秋落。虽末士之荣悴兮，伊人情之美恶。善乎宋玉之言曰：“悲哉，秋之为气也！萧瑟兮草木摇落而变衰，憀栗兮若在远行，登山临水送将归”。夫送归怀慕徒之恋兮，远行有羁旅之愤。临川感流以叹逝兮，登山怀远而悼近。彼四戚之疚心兮，遭一涂而难忍。嗟秋日之可哀兮，谅无愁而不尽。
野有归燕，隰有翔隼。游氛朝兴，槁叶夕殒。于是乃屏轻箑，释纤絺，藉莞箬，御袷衣。庭树槭以洒落兮，劲风戾而吹帷。蝉嘒嘒而寒吟兮，雁飘飘而南飞。天晃朗以弥高兮，日悠阳而浸微。何微阳之短晷，觉凉夜之方永。月瞳胧以含光兮，露凄清以凝冷。熠耀粲于阶闼兮，蟋蟀鸣乎轩屏。听离鸿之晨吟兮，望流火之余景。宵耿介而不寐兮，独辗转于华省。悟时岁之遒尽兮，慨伏首而自省。斑鬓髟以承弁兮，素发飒以垂领。仰群俊之逸轨兮，攀云汉以游骋。登春台之熙熙兮，珥金貂之炯炯。苟趣舍之殊涂兮，庸讵识其躁静。
闻至人之休风兮，齐天地于一指。彼知安而忘危兮，故出生而入死。行投趾于容迹兮，殆不践而获底。阙侧足以及泉兮，虽猴猿而不履。龟祀骨于宗祧兮，思反身于绿水。且敛衽以归来兮，忽投绂以高厉。耕东皋之沃壤兮，输黍稷之余税。泉涌湍于石间兮，菊扬芳于崖澨。澡秋水之涓涓兮，玩游鲦之澼澼。逍遥乎山川之阿，放旷乎人间之世。悠哉游哉，聊以卒岁。",https://so.gushiwen.org/shiwenv_baf9bf442768.aspx
1536,"杀气凝不流，风悲日彩寒。
浮埃起四远，游子弥不欢。
依然宿扶风，沽酒聊自宽。
寸心亦未理，长铗谁能弹。
主人就我饮，对我还慨叹。
便泣数行泪，因歌行路难。
十五役边地，三四讨楼兰。
连年不解甲，积日无所餐。
将军降匈奴，国使没桑乾。
去时三十万，独自还长安。
不信沙场苦，君看刀箭瘢。
乡亲悉零落，冢墓亦摧残。
仰攀青松枝，恸绝伤心肝。
禽兽悲不去，路旁谁忍看。
幸逢休明代，寰宇静波澜。
老马思伏枥，长鸣力已殚。
少年兴运会，何事发悲端。
天子初封禅，贤良刷羽翰。
三边悉如此，否泰亦须观。",https://so.gushiwen.org/shiwenv_d9a5ec096f9e.aspx
1537,"人生愁恨何能免，销魂独我情何限！故国梦重归，觉来双泪垂。
高楼谁与上？长记秋晴望。往事已成空，还如一梦中。",https://so.gushiwen.org/shiwenv_10e6ac3a01b1.aspx
1538,"前瞻马耳九仙山。碧连天。晚云间。城上高台，真个是超然。莫使匆匆云雨散，今夜里，月婵娟。
小溪鸥鹭静联拳。去翩翩。点轻烟。人事凄凉，回首便他年。莫忘使君歌笑处，垂柳下，矮槐前。",https://so.gushiwen.org/shiwenv_81ae3276458e.aspx
1539,"君王城上竖降旗，妾在深宫那得知？
十四万人齐解甲，更无一个是男儿！",https://so.gushiwen.org/shiwenv_735cd68d3a80.aspx
1540,"庭前落尽梧桐，水边开彻芙蓉。
解与诗人意同。
辞柯霜叶，飞来就我题红。",https://so.gushiwen.org/shiwenv_a9d29f6816f4.aspx
1541,"黄金榜上，偶失龙头望。明代暂遗贤，如何向。未遂风云便，争不恣狂荡。何须论得丧？才子词人，自是白衣卿相。
烟花巷陌，依约丹青屏障。幸有意中人，堪寻访。且恁偎红倚翠，风流事，平生畅。青春都一饷。忍把浮名，换了浅斟低唱！",https://so.gushiwen.org/shiwenv_eb57c722b515.aspx
1542,"锦襜褕，绣裆襦。
强饮啄，哺尔雏。
陇东卧穟满风雨，莫信笼媒陇西去。
齐人织网如素空，张在野田平碧中。
网丝漠漠无形影，误尔触之伤首红。
艾叶绿花谁剪刻？中有祸机不可测！",https://so.gushiwen.org/shiwenv_9d563c69ed78.aspx
1543,"有车邻邻，有马白颠。未见君子，寺人之令。
阪有漆，隰有栗。既见君子，并坐鼓瑟。今者不乐，逝者其耋。
阪有桑，隰有杨。既见君子，并坐鼓簧。今者不乐，逝者其亡。",https://so.gushiwen.org/shiwenv_7d0ac0260d21.aspx
1544,春山暖日和风，阑干楼阁帘栊，杨柳秋千院中。啼莺舞燕，小桥流水飞红。,https://so.gushiwen.org/shiwenv_695d093e1180.aspx
1545,玄都观里桃千树，花落水空流。凭君莫问：清泾浊渭，去马来牛。谢公扶病，羊昙挥涕，一醉都休。古今几度，生存华屋，零落山丘。,https://so.gushiwen.org/shiwenv_153fb0e6d1c0.aspx
1546,"百战功成翻爱静，侯门渐欲似仙家。
墙头雨细垂纤草，水面风回聚落花。
井放辘轳闲浸酒，笼开鹦鹉报煎茶。
几人图在凌烟阁，曾不交锋向塞沙？",https://so.gushiwen.org/shiwenv_36ad4cf3900f.aspx
1547,"江路西南永，归流东北骛。
天际识归舟，云中辨江树。
旅思倦摇摇，孤游昔已屡。
既欢怀禄情，复协沧洲趣。
嚣尘自兹隔，赏心于此遇。
虽无玄豹姿，终隐南山雾。",https://so.gushiwen.org/shiwenv_769dcc288d97.aspx
1548,"东出盘门刮眼明，萧萧疏雨更阴晴。
绿杨白鹭俱自得，近水远山皆有情。
万物盛衰天意在，一身羁苦俗人轻。
无穷好景无缘住，旅棹区区暮亦行。",https://so.gushiwen.org/shiwenv_e6add6d9cb31.aspx
1549,"花映柳条，闲向绿萍池上。凭阑干，窥细浪，雨萧萧。
近来音信两疏索，洞房空寂寞。掩银屏，垂翠箔，度春宵。",https://so.gushiwen.org/shiwenv_ae35259d13e4.aspx
1550,"噫吁嚱，危乎高哉！蜀道之难，难于上青天！
蚕丛及鱼凫，开国何茫然！
尔来四万八千岁，不与秦塞通人烟。
西当太白有鸟道，可以横绝峨眉巅。
地崩山摧壮士死，然后天梯石栈相钩连。
上有六龙回日之高标，下有冲波逆折之回川。
黄鹤之飞尚不得过，猿猱欲度愁攀援。
青泥何盘盘，百步九折萦岩峦。
扪参历井仰胁息，以手抚膺坐长叹。
问君西游何时还？畏途巉岩不可攀。
但见悲鸟号古木，雄飞雌从绕林间。
又闻子规啼夜月，愁空山。
蜀道之难,难于上青天，使人听此凋朱颜！
连峰去天不盈尺，枯松倒挂倚绝壁。
飞湍瀑流争喧豗，砯崖转石万壑雷。
其险也如此，嗟尔远道之人胡为乎来哉！
剑阁峥嵘而崔嵬，一夫当关，万夫莫开。
所守或匪亲，化为狼与豺。
朝避猛虎，夕避长蛇；磨牙吮血，杀人如麻。
锦城虽云乐，不如早还家。
蜀道之难,难于上青天，侧身西望长咨嗟！",https://so.gushiwen.org/shiwenv_d59ec5d6c91c.aspx
1551,"一片春愁待酒浇。江上舟摇，楼上帘招。秋娘渡与泰娘桥，风又飘飘，雨又萧萧。（渡 一作：度。桥 一作：娇）
何日归家洗客袍？银字笙调，心字香烧。流光容易把人抛，红了樱桃，绿了芭蕉。",https://so.gushiwen.org/shiwenv_382552f8064a.aspx
1552,维清缉熙，文王之典。肇禋，迄用有成，维周之祯。,https://so.gushiwen.org/shiwenv_896660f02234.aspx
1553,"吾爱崔秋浦，宛然陶令风。
门前五杨柳，井上二梧桐。
山鸟下厅事，檐花落酒中。
怀君未忍去，惆怅意无穷。
崔令学陶令，北窗常昼眠。
抱琴时弄月，取意任无弦。
见客但倾酒，为官不爱钱。
东皋春事起，种黍早归田。
河阳花作县，秋浦玉为人。
地逐名贤好，风随惠化春。
水从天汉落，山逼画屏新。
应念金门客，投沙吊楚臣。",https://so.gushiwen.org/shiwenv_304d4087e56d.aspx
1554,"边城儿，生年不读一字书，但知游猎夸轻趫。
胡马秋肥宜白草，骑来蹑影何矜骄。
金鞭拂雪挥鸣鞘，半酣呼鹰出远郊。
弓弯满月不虚发，双鸧迸落连飞髇。
海边观者皆辟易，猛气英风振沙碛。
儒生不及游侠人，白首下帷复何益！",https://so.gushiwen.org/shiwenv_74978ceddc52.aspx
1555,"蟋蟀在堂，岁聿其莫。今我不乐，日月其除。无已大康，职思其居。好乐无荒，良士瞿瞿。
蟋蟀在堂，岁聿其逝。今我不乐，日月其迈。无已大康，职思其外。好乐无荒，良士蹶蹶。
蟋蟀在堂，役车其休。今我不乐，日月其慆。无以大康，职思其忧。好乐无荒，良士休休。",https://so.gushiwen.org/shiwenv_6932e2ed659f.aspx
1556,"叵耐灵鹊多谩语，送喜何曾有凭据？几度飞来活捉取，锁上金笼休共语。
比拟好心来送喜，谁知锁我在金笼里。欲他征夫早归来，腾身却放我向青云里。",https://so.gushiwen.org/shiwenv_e3f70c2277aa.aspx
1557,"我出东门游，邂逅承清尘。
思君即幽房，侍寝执衣巾。
时无桑中契，迫此路侧人。
我既媚君姿，君亦悦我颜。
何以致拳拳？绾臂双金环。
何以道殷勤？约指一双银。
何以致区区？耳中双明珠。
何以致叩叩？香囊系肘后。
何以致契阔？绕腕双跳脱。
何以结恩情？美玉缀罗缨。
何以结中心？素缕连双针。
何以结相于？金薄画搔头。
何以慰别离？耳后玳瑁钗。
何以答欢忻？纨素三条裙。
何以结愁悲？白绢双中衣。
与我期何所？乃期东山隅。
日旰兮不来，谷风吹我襦。
远望无所见，涕泣起踟蹰。
与我期何所？乃期山南阳。
日中兮不来，飘风吹我裳。
逍遥莫谁睹，望君愁我肠。
与我期何所？乃期西山侧。
日夕兮不来，踯躅长叹息。
远望凉风至，俯仰正衣服。
与我期何所？乃期山北岑。
日暮兮不来，凄风吹我襟。
望君不能坐，悲苦愁我心。
爱身以何为，惜我华色时。
中情既款款，然后克密期。
褰衣蹑茂草，谓君不我欺。
厕此丑陋质，徙倚无所之。
自伤失所欲，泪下如连丝。",https://so.gushiwen.org/shiwenv_5ca397546e7c.aspx
1558,"泻水置平地，各自东西南北流。
人生亦有命，安能行叹复坐愁？
酌酒以自宽，举杯断绝歌路难。
心非木石岂无感？吞声踯躅不敢言。",https://so.gushiwen.org/shiwenv_5261df279f62.aspx
1559,"闲夜坐明月，幽人弹素琴。
忽闻悲风调，宛若寒松吟。
白雪乱纤手，绿水清虚心。
钟期久已没，世上无知音。",https://so.gushiwen.org/shiwenv_6fa8ec14be97.aspx
1560,"陇头流水，流离山下。
念吾一身，飘然旷野。
朝发欣城，暮宿陇头。
寒不能语，舌卷入喉。
陇头流水，鸣声呜咽。
遥望秦川，心肝断绝。",https://so.gushiwen.org/shiwenv_863659d1c3b7.aspx
1561,"碧窗斜月蔼深晖，愁听寒螀泪湿衣。
梦里分明见关塞，不知何路向金微。
秋天一夜静无云，断续鸿声到晓闻。
欲寄征衣问消息，居延城外又移军。",https://so.gushiwen.org/shiwenv_9d744f02ec04.aspx
1562,"夜中不能寐，起坐弹鸣琴。
薄帷鉴明月，清风吹我襟。
孤鸿号外野，翔鸟鸣北林。
徘徊将何见？忧思独伤心。",https://so.gushiwen.org/shiwenv_7b8b53c74b60.aspx
1563,"二月三日，丕白。岁月易得，别来行复四年。三年不见，《东山》犹叹其远，况乃过之，思何可支！虽书疏往返，未足解其劳结。
昔年疾疫，亲故多离其灾，徐、陈、应、刘，一时俱逝，痛可言邪？昔日游处，行则连舆，止则接席，何曾须臾相失！每至觞酌流行，丝)竹并奏，酒酣耳热，仰而赋诗，当此之时，忽然不自知乐也。谓百年己分，可长共相保，何图数年之间，零落略尽，言之伤心。顷撰其遗文，都为一集，观其姓名，已为鬼录。追思昔游，犹在心目，而此诸子，化为粪壤，可复道哉？
观古今文人，类不护细行，鲜能以名节自立。而伟长独怀文抱质，恬淡寡欲，有箕山之志，可谓彬彬君子者矣。著《中论》二十余篇，成一家之言，词义典雅，足传于后，此子为不朽矣。德琏常斐然有述作之意，其才学足以著书，美志不遂，良可痛惜。间者历览诸子之文，对之抆泪，既痛逝者，行自念也。孔璋章表殊健，微为繁富。公干有逸气，但未遒耳；其五言诗之善者，妙绝时人。元瑜书记翩翩，致足乐也。仲宣独自善于辞赋，惜其体弱，不足起其文，至于所善，古人无以远过。昔伯牙绝弦于钟期，仲尼覆醢于子路，痛知音之难遇，伤门人之莫逮。诸子但为未及古人，自一时之儁也，今之存者，已不逮矣。后生可畏，来者难诬，然恐吾与足下不及见也。
年行已长大，所怀万端，时有所虑，至通夜不瞑，志意何时复类昔日?已成老翁，但未白头耳。光武言：""年三十余，在兵中十岁，所更非一。""吾德不及之，而年与之齐矣。以犬羊之质，服虎豹之文，无众星之明，假日月之光，动见瞻观，何时易乎？恐永不复得为昔日游也。少壮真当努力，年一过往，何可攀援，古人思秉烛夜游，良有以也。
顷何以自娱？颇复有所述造不？东望於邑，裁书叙心。丕白。",https://so.gushiwen.org/shiwenv_269e2d6fca82.aspx
1564,"司马错与张仪争论于秦惠王前，司马错欲伐蜀，张仪曰：“不如伐韩。”王曰：“请闻其说。”
对曰：“亲魏善楚，下兵三川，塞轘辕、缑氏之口，当屯留之道，魏绝南阳，楚临南郑，秦攻新城宜阳，以临二周之郊，诛周主之罪，侵楚魏之地。周自知不救，九鼎宝器必出。据九鼎，按图籍，挟天子以令天下，天下莫敢不听，此王业也。今夫蜀，西僻之国也，而戎狄之长也，敝兵劳众不足以成名，得其地不足以为利。臣闻：‘争名者于朝，争利者于市。’今三川、周室，天下之市朝也，而王不争焉，顾争于戎狄，去王业远矣。”
司马错曰：“不然。臣闻之：‘欲富国者，务广其地；欲强兵者，务富其民；欲王者，务博其德。三资者备，而王随之矣。’今王之地小民贫，故臣愿从事于易。夫蜀，西僻之国也，而戎狄之长也，而有桀纣之乱。以秦攻之，譬如使豺狼逐群羊也。取其地足以广国也，得其财足以富民，缮兵不伤众，而彼已服矣。故拔一国，而天下不以为暴；利尽西海，诸侯不以为贪。是我一举而名实两附，而又有禁暴止乱之名。今攻韩劫天子，劫天子，恶名也，而未必利也，又有不义之名。而攻天下之所不欲，危！臣请谒其故：周，天下之宗室也；韩，周之与国也。周自知失九鼎，韩自知亡三川，则必将二国并力合谋，以因于齐、赵而求解乎楚、魏。以鼎与楚，以地与魏，王不能禁。此臣所谓危，不如伐蜀之完也。”
惠王曰：“善！寡人听子。”卒起兵伐蜀，十月取之，遂定蜀，蜀主更号为侯，而使陈庄相蜀。蜀既属，秦益强富厚，轻诸侯。",https://so.gushiwen.org/shiwenv_a6bf962d88fb.aspx
1565,"小筑暂高枕，忧时旧有盟。
呼樽来揖客，挥麈坐谈兵。
云护牙签满，星含宝剑横。
封侯非我意，但愿海波平。",https://so.gushiwen.org/shiwenv_8fbf13b22fd9.aspx
1566,"百亩庭中半是苔，桃花净尽菜花开。
种桃道士归何处，前度刘郎今又来。",https://so.gushiwen.org/shiwenv_788a098d5ace.aspx
1567,"金锁重门荒苑静，绮窗愁对秋空。翠华一去寂无踪。玉楼歌吹，声断已随风。
烟月不知人事改，夜阑还照深宫。藕花相向野塘中，暗伤亡国，清露泣香红。",https://so.gushiwen.org/shiwenv_abd1b9d20d64.aspx
1568,"寸寸山河寸寸金，侉离分裂力谁任，
杜鹃再拜忧天泪，精卫无穷填海心。",https://so.gushiwen.org/shiwenv_9220d9b3be4f.aspx
1569,"皤皤岷山老，抱琴鬓苍然。
衫袖拂玉徽，为弹三峡泉。
此曲弹未半，高堂如空山。
石林何飕飗，忽在窗户间。
绕指弄呜咽，青丝激潺湲。
演漾怨楚云，虚徐韵秋烟。
疑兼阳台雨，似杂巫山猿。
幽引鬼神听，净令耳目便。
楚客肠欲断，湘妃泪斑斑。
谁裁青桐枝，縆以朱丝弦。
能含古人曲，递与今人传。
知音难再逢，惜君方年老。
曲终月已落，惆怅东斋眠。",https://so.gushiwen.org/shiwenv_c8809e3b2a8c.aspx
1570,"洛阳城里花如雪，陆浑山中今始发。
旦别河桥杨柳风，夕卧伊川桃李月。
伊川桃李正芳新，寒食山中酒复春。
野老不知尧舜力，酣歌一曲太平人。",https://so.gushiwen.org/shiwenv_47008cc67df9.aspx
1571,"军歌应唱大刀环，誓灭胡奴出玉关。
只解沙场为国死，何须马革裹尸还。",https://so.gushiwen.org/shiwenv_2f5f6a8014d6.aspx
1572,"绿杨芳草长亭路，年少抛人容易去。楼头残梦五更钟，花底离愁三月雨。
无情不似多情苦，一寸还成千万缕。天涯地角有穷时，只有相思无尽处。",https://so.gushiwen.org/shiwenv_2a96e54dae55.aspx
1573,"何处可为别，长安青绮门。
胡姬招素手，延客醉金樽。
临当上马时，我独与君言。
风吹芳兰折，日没鸟雀喧。
举手指飞鸿，此情难具论。
同归无早晚，颍水有清源。
君思颍水绿，忽复归嵩岑。
归时莫洗耳，为我洗其心。
洗心得真情，洗耳徒买名。
谢公终一起，相与济苍生。",https://so.gushiwen.org/shiwenv_0aa6ee550e53.aspx
1574,黄莺乱啼门外柳，雨细清明后。能消几日春，又是相思瘦。梨花小窗人病酒。,https://so.gushiwen.org/shiwenv_c1f95b8d6603.aspx
1575,"兵火有余烬，贫村才数家。
无人争晓渡，残月下寒沙。",https://so.gushiwen.org/shiwenv_59bc0d811fba.aspx
1576,"夭夭园桃，无子空长。虚美难假，偏轮不行。
淮阴五刑，鸟尽弓藏。保身全名，独有子房。
大愤不收，褒衣无带。多言寡诚，抵令事败。
苏秦之说，六国以亡。倾侧卖主，车裂固当。
贤矣陈轸，忠而有谋。楚怀不从，祸卒不救。
祸夫吴起，智小谋大，西河何健，伏尸何劣。
嗟彼郭生，古之雅人，智矣燕昭，可谓得臣。
峨峨仲连，齐之高士，北辞千金，东蹈沧海。",https://so.gushiwen.org/shiwenv_e962a05f1794.aspx
1577,"今日良宴会，欢乐难具陈。
弹筝奋逸响，新声妙入神。
令德唱高言，识曲听其真。
齐心同所愿，含意俱未申。
人生寄一世，奄忽若飙尘。
何不策高足，先据要路津。
无为守穷贱，坎坷长苦辛。",https://so.gushiwen.org/shiwenv_55c21cc36e9c.aspx
1578,"楚山秦山皆白云，白云处处长随君。
长随君，君入楚山里，云亦随君渡湘水。
湘水上，女萝衣，白云堪卧君早归。",https://so.gushiwen.org/shiwenv_eca2cd2a3f91.aspx
1579,"少时陈力希公侯，许国不复为身谋。
风波一跌逝万里，壮心瓦解空缧囚。
缧囚终老无余事，愿卜湘西冉溪地。
却学寿张樊敬侯，种漆南园待成器。",https://so.gushiwen.org/shiwenv_21a08ffc6981.aspx
1580,"楚水巴山江雨多，巴人能唱本乡歌。
今朝北客思归去，回入纥那披绿罗。",https://so.gushiwen.org/shiwenv_ba7c86c0f78b.aspx
1581,"下床着新衣，初学小姑拜。
低头羞见人，双手结裙带。",https://so.gushiwen.org/shiwenv_229a5d381d6b.aspx
1582,"践更登陇首，远别指临洮。
为问关山事，何如州县劳。
军容随赤羽，树色引青袍。
谁断单于臂，今年太白高。",https://so.gushiwen.org/shiwenv_da599399acfb.aspx
1583,"凫鹥在泾，公尸来燕来宁。尔酒既清，尔肴既馨。公尸燕饮，福禄来成。
凫鹥在沙，公尸来燕来宜。尔酒既多，尔肴既嘉。公尸燕饮，福禄来为。
凫鹥在渚，公尸来燕来处。尔酒既湑，尔肴伊脯。公尸燕饮，福禄来下。
凫鹥在潀，公尸来燕来宗，既燕于宗，福禄攸降。公尸燕饮，福禄来崇。
凫鹥在亹，公尸来止熏熏。旨酒欣欣，燔炙芬芬。公尸燕饮，无有后艰。",https://so.gushiwen.org/shiwenv_6cf3d704bb60.aspx
1584,"咽咽学楚吟，病骨伤幽素。
秋姿白发生，木叶啼风雨。
灯青兰膏歇，落照飞蛾舞。
古壁生凝尘，羁魂梦中语。",https://so.gushiwen.org/shiwenv_85bb2a63fb46.aspx
1585,脸上金霞细，眉间翠钿深。欹枕覆鸳衾。隔帘莺百啭，感君心。,https://so.gushiwen.org/shiwenv_0c656720d923.aspx
1586,敬之敬之，天维显思，命不易哉。无曰高高在上，陟降厥士，日监在兹。维予小子，不聪敬止。日就月将，学有缉熙于光明。佛时仔肩，示我显德行。,https://so.gushiwen.org/shiwenv_176a713020df.aspx
1587,"幽闺欲曙闻莺转，红窗月影微明。好风频谢落花声。隔帷残烛，犹照绮屏筝。
绣被锦茵眠玉暖，炷香斜袅烟轻。淡蛾羞敛不胜情。暗思闲梦，何处逐云行？",https://so.gushiwen.org/shiwenv_388e9dfba81f.aspx
1588,"人间四月芳菲尽，山寺桃花始盛开。
长恨春归无觅处，不知转入此中来。",https://so.gushiwen.org/shiwenv_5e26797704a7.aspx
1589,"何彼襛矣，唐棣之华？曷不肃雍？王姬之车。
何彼襛矣，华如桃李？平王之孙，齐侯之子。
其钓维何？维丝伊缗。齐侯之子，平王之孙。",https://so.gushiwen.org/shiwenv_404ae06d52c2.aspx
1590,"人生只合梁园住，快活煞几个白头父。指他家五辈风流，睡足胭脂坡雨。
〔幺〕说宣和锦片繁华，辇路看元宵去。马行街直转州桥，相国寺灯楼几处。",https://so.gushiwen.org/shiwenv_9eb1caab822c.aspx
1591,"禾黍离离半野蒿，昔人城此岂知劳？
水声东去市朝变，山势北来宫殿高。
鸦噪暮云归古堞，雁迷寒雨下空壕。
可怜缑岭登仙子，犹自吹笙醉碧桃。",https://so.gushiwen.org/shiwenv_d4da88d2f2bc.aspx
1592,"谁道飘零不可怜，旧游时节好花天。断肠人去自经年。
一片晕红才著雨，几丝柔绿乍和烟。倩魂销尽夕阳前。",https://so.gushiwen.org/shiwenv_a9fdf45b89f4.aspx
1593,"天山雪后海风寒，横笛偏吹行路难。
碛里征人三十万，一时回首月中看。",https://so.gushiwen.org/shiwenv_65f6ea5d5703.aspx
1594,"折花逢驿使，寄与陇头人。
江南无所有，聊赠一枝春。",https://so.gushiwen.org/shiwenv_cf482f8bf41e.aspx
1595,"大田多稼，既种既戒，既备乃事。以我覃耜，俶载南亩。播厥百谷，既庭且硕，曾孙是若。
既方既皁，既坚既好，不稂不莠。去其螟螣，及其蟊贼，无害我田稚。田祖有神，秉畀炎火。
有渰萋萋，兴雨祈祈。雨我公田，遂及我私。彼有不获稚，此有不敛穧，彼有遗秉，此有滞穗，伊寡妇之利。
曾孙来止，以其妇子。馌彼南亩，田畯至喜。来方禋祀，以其骍黑，与其黍稷。以享以祀，以介景福。",https://so.gushiwen.org/shiwenv_633998ef4096.aspx
1596,"皇矣上帝，临下有赫。监观四方，求民之莫。维此二国，其政不获。维彼四国，爰究爰度。上帝耆之，憎其式廓。乃眷西顾，此维与宅。
作之屏之，其菑其翳。修之平之，其灌其栵。启之辟之，其柽其椐。攘之剔之，其檿其柘。帝迁明德，串夷载路。天立厥配，受命既固。
帝省其山，柞棫斯拔，松柏斯兑。帝作邦作对，自大伯王季。维此王季，因心则友。则友其兄，则笃其庆，载锡之光。受禄无丧，奄有四方。
维此王季，帝度其心。貊其德音，其德克明。克明克类，克长克君。王此大邦，克顺克比。比于文王，其德靡悔。既受帝祉，施于孙子。
帝谓文王：无然畔援，无然歆羡，诞先登于岸。密人不恭，敢距大邦，侵阮徂共。王赫斯怒，爰整其旅，以按徂旅。以笃于周祜，以对于天下。
依其在京，侵自阮疆。陟我高冈，无矢我陵。我陵我阿，无饮我泉，我泉我池。度其鲜原，居岐之阳，在渭之将。万邦之方，下民之王。
帝谓文王：予怀明德，不大声以色，不长夏以革。不识不知，顺帝之则。帝谓文王：訽尔仇方，同尔弟兄。以尔钩援，与尔临冲，以伐崇墉。
临冲闲闲，崇墉言言。执讯连连，攸馘安安。是类是禡，是致是附，四方以无侮。临冲茀茀，崇墉仡仡。是伐是肆，是绝是忽。四方以无拂。",https://so.gushiwen.org/shiwenv_9b5c55fc78fa.aspx
1597,"弹冠乘通津，但惧时我遗。
服勤尽岁月，常恐功愈微。
忠情谬获露，遂为君所私。
出则陪文舆，人必侍丹帷。
箴规响已从，计议初无亏。
一朝长逝后，愿言同此归。
厚恩固难忘，君命安可违！
临穴罔惟疑，投义志攸希。
荆棘笼高坟，黄鸟声正悲。
良人不可赎，泫然沾我衣。",https://so.gushiwen.org/shiwenv_ce4a2ce05092.aspx
1598,"我不践斯境，岁月好已积。
晨夕看山川，事事悉如昔。
微雨洗高林，清飙矫云翮。
眷彼品物存，义风都未隔。
伊余何为者，勉励从兹役？
一形似有制，素襟不可易。
园田日梦想，安得久离析？
终怀在归舟，谅哉宜霜柏。",https://so.gushiwen.org/shiwenv_579237027b39.aspx
1599,"晚艳出荒篱，冷香著秋水。
忆向山中见，伴蛩石壁里。",https://so.gushiwen.org/shiwenv_c94fe982c083.aspx
1600,"猿鸣诚知曙，谷幽光未显。
岩下云方合，花上露犹泫。
逶迤傍隈隩，迢递陟陉岘。
过涧既厉急，登栈亦陵缅。
川渚屡径复，乘流玩回转。
苹萍泛沉深，菰蒲冒清浅。
企石挹飞泉，攀林摘叶卷。
想见山阿人，薜萝若在眼。
握兰勤徒结，折麻心莫展。
情用赏为美，事昧竟谁辨？
观此遗物虑，一悟得所遣。",https://so.gushiwen.org/shiwenv_e9aaa1ac196a.aspx
1601,"竹凉侵卧内，野月满庭隅。
重露成涓滴，稀星乍有无。
暗飞萤自照，水宿鸟相呼。
万事干戈里，空悲清夜徂。",https://so.gushiwen.org/shiwenv_80215ca1db64.aspx
1602,"石头城上，望天低吴楚，眼空无物。指点六朝形胜地，惟有青山如壁。蔽日旌旗，连云樯橹，白骨纷如雪。一江南北，消磨多少豪杰。
寂寞避暑离宫，东风辇路，芳草年年发。落日无人松径里，鬼火高低明灭。歌舞尊前，繁华镜里，暗换青青发。伤心千古，秦淮一片明月！",https://so.gushiwen.org/shiwenv_4600b302be1d.aspx
1603,"孑孑干旄，在浚之郊。素丝纰之，良马四之。彼姝者子，何以畀之？
孑孑干旟，在浚之都。素丝组之，良马五之。彼姝者子，何以予之？
孑孑干旌，在浚之城。素丝祝之，良马六之。彼姝者子，何以告之？",https://so.gushiwen.org/shiwenv_3406cc1529f2.aspx
1604,"千里黄云白日曛，北风吹雁雪纷纷。
莫愁前路无知己，天下谁人不识君。",https://so.gushiwen.org/shiwenv_4b3ccba01be6.aspx
1605,"楚怀王，忠臣跳入汨罗江。
《离骚》读罢空惆怅，日月同光。
伤心来笑一场，笑你个三闾强，为甚不身心放？
沧浪污你，你污沧浪。",https://so.gushiwen.org/shiwenv_8916eef06cbd.aspx
1606,"帝子降兮北渚，目眇眇兮愁予。
袅袅兮秋风，洞庭波兮木叶下。
登白薠兮骋望，与佳期兮夕张。
鸟何萃兮苹中，罾何为兮木上。
沅有芷兮澧有兰，思公子兮未敢言。
荒忽兮远望，观流水兮潺湲。
麋何食兮庭中？蛟何为兮水裔？
朝驰余马兮江皋，夕济兮西澨。
闻佳人兮召予，将腾驾兮偕逝。
筑室兮水中，葺之兮荷盖；
荪壁兮紫坛，播芳椒兮成堂；
桂栋兮兰橑，辛夷楣兮药房；
罔薜荔兮为帷，擗蕙櫋兮既张；
白玉兮为镇，疏石兰兮为芳；
芷葺兮荷屋，缭之兮杜衡。
合百草兮实庭，建芳馨兮庑门。
九嶷缤兮并迎，灵之来兮如云。
捐余袂兮江中，遗余褋兮澧浦。
搴汀洲兮杜若，将以遗兮远者；
时不可兮骤得，聊逍遥兮容与！",https://so.gushiwen.org/shiwenv_8a65402b9696.aspx
1607,"边兵春尽回，独上单于台。
白日地中出，黄河天外来。
沙翻痕似浪，风急响疑雷。
欲向阴关度，阴关晓不开。",https://so.gushiwen.org/shiwenv_31dbbd92c566.aspx
1608,"邑中园亭，仆皆为赋此词。一日，独坐停云，水声山色，竞来相娱。意溪山欲援例者，遂作数语，庶几仿佛渊明思亲友之意云。
甚矣吾衰矣。怅平生、交游零落，只今馀几！白发空垂三千丈，一笑人间万事。问何物、能令公喜？我见青山多妩媚，料青山见我应如是。情与貌，略相似。
一尊搔首东窗里。想渊明《停云》诗就，此时风味。江左沉酣求名者，岂识浊醪妙理。回首叫、云飞风起。不恨古人吾不见，恨古人不见吾狂耳。知我者，二三子。",https://so.gushiwen.org/shiwenv_098e88b62d38.aspx
1609,"明月多情应笑我，笑我如今。辜负春心，独自闲行独自吟。
近来怕说当时事，结遍兰襟。月浅灯深，梦里云归何处寻。",https://so.gushiwen.org/shiwenv_ec664660ae71.aspx
1610,"秩秩斯干，幽幽南山。如竹苞矣，如松茂矣。兄及弟矣，式相好矣，无相犹矣。
似续妣祖，筑室百堵，西南其户。爰居爰处，爰笑爰语。
约之阁阁，椓之橐橐。风雨攸除，鸟鼠攸去，君子攸芋。
如跂斯翼，如矢斯棘，如鸟斯革，如翚斯飞，君子攸跻。
殖殖其庭，有觉其楹。哙哙其正，哕哕其冥。君子攸宁。
下莞上簟，乃安斯寝。乃寝乃兴，乃占我梦。吉梦维何？维熊维罴，维虺维蛇。
大人占之：维熊维罴，男子之祥；维虺维蛇，女子之祥。
乃生男子，载寝之床。载衣之裳，载弄之璋。其泣喤喤，朱芾斯皇，室家君王。
乃生女子，载寝之地。载衣之裼，载弄之瓦。无非无仪，唯酒食是议，无父母诒罹。",https://so.gushiwen.org/shiwenv_15a6e1f7b84a.aspx
1611,"莫言下岭便无难，赚得行人错喜欢。
政入万山圈子里，一山放过一山拦。",https://so.gushiwen.org/shiwenv_9b06cd24ed3a.aspx
1612,"玉漏银壶且莫催，铁关金锁彻明开。
谁家见月能闲坐？何处闻灯不看来？",https://so.gushiwen.org/shiwenv_ca2e5b884fe6.aspx
1613,"城上斜阳画角哀，沈园非复旧池台。
伤心桥下春波绿，曾是惊鸿照影来。
梦断香消四十年，沈园柳老不吹绵。
此身行作稽山土，犹吊遗踪一泫然。",https://so.gushiwen.org/shiwenv_c69e5720e858.aspx
1614,"枕函香，花径漏。依约相逢，絮语黄昏后。时节薄寒人病酒，刬地梨花，彻夜东风瘦。
掩银屏，垂翠袖。何处吹箫，脉脉情微逗。肠断月明红豆蔻，月似当时，人似当时否？",https://so.gushiwen.org/shiwenv_273f82d6ea02.aspx
1615,"尔从咸阳来，问我何劳苦。
沐猴而冠不足言，身骑土牛滞东鲁。
沈弟欲行凝弟留，孤飞一雁秦云秋。
坐来黄叶落四五，北斗已挂西城楼。
丝桐感人弦亦绝，满堂送君皆惜别。
卷帘见月清兴来，疑是山阴夜中雪。
明日斗酒别，惆怅清路尘。
遥望长安日，不见长安人。
长安宫阙九天上，此地曾经为近臣。
一朝复一朝，发白心不改。
屈平憔悴滞江潭，亭伯流离放辽海。
折翮翻飞随转蓬，闻弦坠虚下霜空。
圣朝久弃青云士，他日谁怜张长公。",https://so.gushiwen.org/shiwenv_d366a60319eb.aspx
1616,"今日竹林宴，我家贤侍郎。
三杯容小阮，醉后发清狂。
船上齐桡乐，湖心泛月归。
白鸥闲不去，争拂酒筵飞。
刬却君山好，平铺湘水流。
巴陵无限酒，醉杀洞庭秋。",https://so.gushiwen.org/shiwenv_1586045a49b9.aspx
1617,丝衣其紑，载弁俅俅。自堂徂基，自羊徂牛，鼐鼎及鼒，兕觥其觩。旨酒思柔。不吴不敖，胡考之休。,https://so.gushiwen.org/shiwenv_ca87770b757f.aspx
1618,"洞庭波浪颭晴天，君山一点凝烟。此中真境属神仙。玉楼珠殿，相映月轮边。
万里平湖秋色冷，星辰垂影参然。橘林霜重更红鲜。罗浮山下，有路暗相连。",https://so.gushiwen.org/shiwenv_f28560da7132.aspx
1619,"黄师塔前江水东，春光懒困倚微风。
桃花一簇开无主，可爱深红爱浅红？",https://so.gushiwen.org/shiwenv_85e46c4b3dbc.aspx
1620,"天官动将星，汉上柳条青。
万里鸣刁斗，三军出井陉。
忘身辞凤阙，报国取龙庭。
岂学书生辈，窗间老一经。",https://so.gushiwen.org/shiwenv_df95a3361f6e.aspx
1621,"浙江秋，吴山夜。
愁随潮去，恨与山叠。
寒雁来，芙蓉谢。
冷雨青灯读书舍，怕离别又早离别。
今宵醉也，明朝去也，宁奈些些。",https://so.gushiwen.org/shiwenv_6f094f2e4d48.aspx
1622,"云阳上征去，两岸饶商贾。
吴牛喘月时，拖船一何苦。
水浊不可饮，壶浆半成土。
一唱都护歌，心摧泪如雨。
万人凿盘石，无由达江浒。
君看石芒砀，掩泪悲千古。",https://so.gushiwen.org/shiwenv_c986f94edff2.aspx
1623,"临高台以轩，下有清水清且寒。
江有香草目以兰，黄鹄高飞离哉翻。
关弓射鹄，令我主寿万年。",https://so.gushiwen.org/shiwenv_b62153a1442e.aspx
1624,"阳羡姑苏已买田。相逢谁信是前缘。莫教便唱水如天。
我作洞霄君作守，白头相对故依然。西湖知有几同年。",https://so.gushiwen.org/shiwenv_3cd207a580cf.aspx
1625,"遵大路兮，掺执子之祛兮，无我恶兮，不寁故也！
遵大路兮，掺执子之手兮，无我魗兮，不寁好也！",https://so.gushiwen.org/shiwenv_4fdcb8e5787b.aspx
1626,"远看山有色，近听水无声。
春去花还在，人来鸟不惊。",https://so.gushiwen.org/shiwenv_b6bd9a33dfd7.aspx
1627,"一向年光有限身，等闲离别易销魂，酒筵歌席莫辞频。
满目山河空念远，落花风雨更伤春，不如怜取眼前人。",https://so.gushiwen.org/shiwenv_dccceec50326.aspx
1628,"九州生气恃风雷，万马齐喑究可哀。
我劝天公重抖擞，不拘一格降人才。",https://so.gushiwen.org/shiwenv_838d9b401572.aspx
1629,"冉冉孤生竹，结根泰山阿。
与君为新婚，菟丝附女萝。
菟丝生有时，夫妇会有宜。
千里远结婚，悠悠隔山陂。
思君令人老，轩车来何迟！
伤彼蕙兰花，含英扬光辉。
过时而不采，将随秋草萎。
君亮执高节，贱妾亦何为！",https://so.gushiwen.org/shiwenv_2ef2ab14a254.aspx
1630,"小娃撑小艇，偷采白莲回。
不解藏踪迹，浮萍一道开。",https://so.gushiwen.org/shiwenv_a8f44614071a.aspx
1631,"有客有客，爰来宦止。
秉直司聪，惠于百里。
飱胜如归，聆善若始。
匪惟谐也，屡有良游。
载言载眺，以写我忧。
放欢一遇，既醉还休。
实欣心期，方从我游。",https://so.gushiwen.org/shiwenv_52c627754560.aspx
1632,"晨趋紫禁中，夕待金门诏。
观书散遗帙，探古穷至妙。
片言苟会心，掩卷忽而笑。
青蝇易相点，白雪难同调。
本是疏散人，屡贻褊促诮。
云天属清朗，林壑忆游眺。
或时清风来，闲倚栏下啸。
严光桐庐溪，谢客临海峤。
功成谢人间，从此一投钓。",https://so.gushiwen.org/shiwenv_16e6302c2a03.aspx
1633,"秀色发江左，风流奈若何？
仲文了不还，独立扬清波。
载酒五松山，颓然白云歌。
中天度落月，万里遥相过。
抚酒惜此月，流光畏蹉跎。
明日别离去，连峰郁嵯峨。",https://so.gushiwen.org/shiwenv_96ed15bd67ad.aspx
1634,"往事只堪哀，对景难排。秋风庭院藓侵阶。一任珠帘闲不卷，终日谁来。
金锁已沉埋，壮气蒿莱。晚凉天净月华开。想得玉楼瑶殿影，空照秦淮。",https://so.gushiwen.org/shiwenv_719025806c30.aspx
1635,"高梧百尺夜苍苍，乱扫秋星落晓霜。
如何不向西州植，倒挂绿毛幺凤皇。",https://so.gushiwen.org/shiwenv_a49d286d1550.aspx
1636,"好梦最难留，吹过仙洲。寻思依样到心头。去也无踪寻也惯，一桁红楼。
中有话绸缪，灯火帘钩。是仙是幻是温柔。独自凄凉还自遣，自制离愁。",https://so.gushiwen.org/shiwenv_3c6c2336a919.aspx
1637,"缁衣之宜兮，敝予又改为兮。适子之馆兮。还予授子之粲兮。
缁衣之好兮，敝予又改造兮。适子之馆兮，还予授子之粲兮。
缁衣之席兮，敝予又改作兮。适子之馆兮，还予授子之粲兮。",https://so.gushiwen.org/shiwenv_274f78d90507.aspx
1638,"平旦驱驷马，旷然出五盘。
江回两崖斗，日隐群峰攒。
苍翠烟景曙，森沉云树寒。
松疏露孤驿，花密藏回滩。
栈道谿雨滑，畬田原草干。
此行为知己，不觉蜀道难。",https://so.gushiwen.org/shiwenv_38a9ca672683.aspx
1639,"金粉东南十五州，万重恩怨属名流。
牢盆狎客操全算，团扇才人踞上游。
避席畏闻文字狱，著书都为稻粱谋。
田横五百人安在，难道归来尽列侯？",https://so.gushiwen.org/shiwenv_75957e2a4d1e.aspx
1640,"一粒红稻饭，几滴牛颔血。
珊瑚枝下人，衔杯吐不歇。",https://so.gushiwen.org/shiwenv_2670e062c811.aspx
1641,"晚知清净理，日与人群疏。
将候远山僧，先期扫弊庐。
果从云峰里，顾我蓬蒿居。
藉草饭松屑，焚香看道书。
燃灯昼欲尽，鸣磬夜方初。
一悟寂为乐，此生闲有余。
思归何必深，身世犹空虚。",https://so.gushiwen.org/shiwenv_1d3148ccd4ff.aspx
1642,"古徐州形胜，消磨尽，几英雄。想铁甲重瞳，乌骓汗血，玉帐连空。楚歌八千兵散，料梦魂，应不到江东。空有黄河如带，乱山回合云龙。
汉家陵阙起秋风，禾黍满关中。更戏马台荒，画眉人远，燕子楼空。人生百年如寄，且开怀，一饮尽千钟。回首荒城斜日，倚栏目送飞鸿。",https://so.gushiwen.org/shiwenv_084b75f81621.aspx
1643,"铜鼓赛神来，满庭幡盖裴回。水村江浦过风雷，楚山如画烟开。
离别艣声空萧索，玉容惆怅妆薄。青麦燕飞落落，卷帘愁对珠阁。",https://so.gushiwen.org/shiwenv_4d1c0fecf1fb.aspx
1644,"秋入鸣皋，爽气飘萧。挂衣冠、初脱尘劳。窗间岩岫，看尽昏朝。夜山低，晴山近，晓山高。
细数闲来，几处村醪。醉模糊、信手挥毫。等闲陶写，问甚风骚。乐因循，能潦倒，也消摇。",https://so.gushiwen.org/shiwenv_26c8601d9345.aspx
1645,"竞渡深悲千载冤，忠魂一去讵能还。
国亡身殒今何有，只留离骚在世间。",https://so.gushiwen.org/shiwenv_9959e974054c.aspx
1646,"寄吴汉槎宁古塔，以词代书，丙辰冬，寓京师千佛寺，冰雪中作。
季子平安否？便归来，平生万事，那堪回首！行路悠悠谁慰藉，母老家贫子幼。记不起，从前杯酒。魑魅搏人应见惯，总输他，覆雨翻云手，冰与雪，周旋久。
泪痕莫滴牛衣透，数天涯，依然骨肉，几家能够？比似红颜多命薄，更不如今还有。只绝塞，苦寒难受。廿载包胥承一诺，盼乌头马角终相救。置此札，君怀袖。
我亦飘零久！十年来，深恩负尽，死生师友。宿昔齐名非忝窃，只看杜陵消瘦，曾不减，夜郎僝僽，薄命长辞知己别，问人生到此凄凉否？千万恨，为君剖。
兄生辛未吾丁丑，共此时，冰霜摧折，早衰蒲柳。诗赋从今须少作，留取心魂相守。但愿得，河清人寿！归日急翻行戍稿，把空名料理传身后。言不尽，观顿首。",https://so.gushiwen.org/shiwenv_d06056b96d9e.aspx
1647,"月暗送湖风，相寻路不通。
菱歌唱不彻，知在此塘中。",https://so.gushiwen.org/shiwenv_2142547cfa1e.aspx
1648,"三百六十日，日日醉如泥。
虽为李白妇，何异太常妻。",https://so.gushiwen.org/shiwenv_4514f4fb222e.aspx
1649,"湘水无潮秋水阔，湘中月落行人发。
送人发，送人归，白蘋茫茫鹧鸪飞。",https://so.gushiwen.org/shiwenv_e3a35aaf1625.aspx
1650,"梅子金黄杏子肥，麦花雪白菜花稀。
日长篱落无人过，惟有蜻蜓蛱蝶飞。",https://so.gushiwen.org/shiwenv_6e4b9596b2f3.aspx
1651,"仙佛茫茫两未成，只知独夜不平鸣。
风蓬飘尽悲歌气，泥絮沾来薄幸名。
十有九人堪白眼，百无—用是书生。
莫因诗卷愁成谶，春鸟秋虫自作声。",https://so.gushiwen.org/shiwenv_8a7c56722dc9.aspx
1652,"燎沉香，消溽暑。鸟雀呼晴，侵晓窥檐语。叶上初阳干宿雨、水面清圆，一一风荷举。
故乡遥，何日去。家住吴门，久作长安旅。五月渔郎相忆否。小楫轻舟，梦入芙蓉浦。",https://so.gushiwen.org/shiwenv_faf9dc70bff2.aspx
1653,"懒摇白羽扇，裸袒青林中。
脱巾挂石壁，露顶洒松风。",https://so.gushiwen.org/shiwenv_133e29e8a051.aspx
1654,"子惠思我，褰裳涉溱。子不我思，岂无他人？狂童之狂也且！
子惠思我，褰裳涉洧。子不我思，岂无他士？狂童之狂也且！",https://so.gushiwen.org/shiwenv_1ff4c7b9a294.aspx
1655,"有狐绥绥，在彼淇梁。心之忧矣，之子无裳。
有狐绥绥，在彼淇厉。心之忧矣，之子无带。
有狐绥绥，在彼淇侧。心之忧矣，之子无服。",https://so.gushiwen.org/shiwenv_dc37058cdca1.aspx
1656,"家临长信往来道，乳燕双双拂烟草。
油壁车轻金犊肥，流苏帐晓春鸡早。
笼中娇鸟暖犹睡，帘外落花闲不扫。
衰桃一树近前池，似惜红颜镜中老。",https://so.gushiwen.org/shiwenv_5c80e4744d81.aspx
1657,"清溪深不测，隐处唯孤云。
松际露微月，清光犹为君。
茅亭宿花影，药院滋苔纹。
余亦谢时去，西山鸾鹤群。",https://so.gushiwen.org/shiwenv_0b87829569c8.aspx
1658,"蔽芾甘棠，勿翦勿伐，召伯所茇。
蔽芾甘棠，勿翦勿败，召伯所憩。
蔽芾甘棠，勿翦勿拜，召伯所说。",https://so.gushiwen.org/shiwenv_9cc8ba0d6d76.aspx
1659,"草合离宫转夕晖，孤云飘泊复何依？
山河风景元无异，城郭人民半已非。
满地芦花和我老，旧家燕子傍谁飞？
从今别却江南路，化作啼鹃带血归。",https://so.gushiwen.org/shiwenv_eda216cb97c2.aspx
1660,"嬴氏乱天纪，贤者避其世。
黄绮之商山，伊人亦云逝。
往迹浸复湮，来径遂芜废。
相命肆农耕，日入从所憩。
桑竹垂余荫，菽稷随时艺；
春蚕收长丝，秋熟靡王税。
荒路暧交通，鸡犬互鸣吠。
俎豆犹古法，衣裳无新制。
童孺纵行歌，班白欢游诣。
草荣识节和，木衰知风厉。
虽无纪历志，四时自成岁。
怡然有余乐，于何劳智慧？
奇踪隐五百，一朝敞神界。
淳薄既异源，旋复还幽蔽。
借问游方士，焉测尘嚣外。
愿言蹑清风，高举寻吾契。",https://so.gushiwen.org/shiwenv_5469d7d64253.aspx
1661,"十五从军征，八十始得归。
道逢乡里人，家中有阿谁？
遥看是君家，松柏冢累累。
兔从狗窦入，雉从梁上飞。
中庭生旅谷，井上生旅葵。
舂谷持作饭，采葵持作羹。
羹饭一时熟，不知贻阿谁？
出门东向望，泪落沾我衣。",https://so.gushiwen.org/shiwenv_39471b7a4d9a.aspx
1662,"三十始一命，宦情多欲阑。
自怜无旧业，不敢耻微官。
涧水吞樵路，山花醉药栏。
只缘五斗米，辜负一渔竿。",https://so.gushiwen.org/shiwenv_547d30d1adbc.aspx
1663,"侧叠万古石，横为白马矶。
乱流若电转，举掉扬珠辉。
临驿卷缇幕，升堂接绣衣。
情亲不避马，为我解霜威。",https://so.gushiwen.org/shiwenv_a58755b4cd67.aspx
1664,"鱼丽于罶，鲿鲨。君子有酒，旨且多。
鱼丽于罶，鲂鳢。君子有酒，多且旨。
鱼丽于罶，鰋鲤。君子有酒，旨且有。物其多矣，
维其嘉矣！物其旨矣，维其偕矣！物其有矣，维其时矣！",https://so.gushiwen.org/shiwenv_e5c4695b1eeb.aspx
1665,"尔牛角弯环，我牛尾秃速。
共拈短笛与长鞭，南陇东冈去相逐。
日斜草远牛行迟，牛劳牛饥唯我知；
牛上唱歌牛下坐，夜归还向牛边卧。
长年牧牛百不忧，但恐输租卖我牛。",https://so.gushiwen.org/shiwenv_a8438e58c0cb.aspx
1666,"白羽如霜出塞寒，胡烽不断接长安。
城头一片西山月，多少征人马上看。",https://so.gushiwen.org/shiwenv_2e3054d7d3e5.aspx
1667,"日暖自萧条，花悲北郭骚。
榆穿莱子眼，柳断舞儿腰。
上幕迎神燕，飞丝送百劳。
胡琴今日恨，急语向檀槽。",https://so.gushiwen.org/shiwenv_c29f0ac3abd9.aspx
1668,太史公曰：《诗》有之：“高山仰止，景行行止。”虽不能至，然心乡往之。余读孔氏书，想见其为人。适鲁，观仲尼庙堂车服礼器，诸生以时习礼其家，余祗回留之不能去云。天下君王至于贤人众矣，当时则荣，没则已焉。孔子布衣，传十余世，学者宗之。自天子王侯，中国言《六艺》者折中于夫子，可谓至圣矣！,https://so.gushiwen.org/shiwenv_4359f64add87.aspx
1669,"庞为卫军参军，从江陵使上都，过浔阳见赠。
衡门之下，有琴有书。
载弹载咏，爰得我娱。
岂无他好，乐是幽居。
朝为灌园，夕僵蓬庐。
人之所宝，尚或未珍。
不有同好，云胡以亲？
我求良友，实靓怀人。
欢心孔洽，栋宇惟邻。
伊余怀人，欣德孜孜。
我有旨酒，与汝乐之。
乃陈好言，乃著新诗。
一日不见，如何不思。
嘉游未斁，誓将离分。
送尔于路，衔觞无欣。
依依旧楚，邈邈西云。
之子之远，良话曷闻。
昔我云别，仓庚载鸣。
今也遇之，霰雪飘零。
大藩有命，作使上京。
岂忘宴安，王事靡宁。
惨惨寒日，肃肃其风。
翩彼方舟，容裔江中。
勖哉征人，在始思终。
敬兹良辰，以保尔躬。",https://so.gushiwen.org/shiwenv_710a454f85a9.aspx
1670,"天道幽且远，鬼神茫昧然。
结发念善事，僶俛六九年。
弱冠逢世阻，始室丧其偏。
炎火屡焚如，螟蜮恣中田。
风雨纵横至，收敛不盈廛。
夏日长抱饥，寒夜无被眠。
造夕思鸡鸣，及晨愿乌迁。
在己何怨天，离忧凄目前。
吁嗟身后名，于我若浮烟。
慷慨独悲歌，锺期信为贤。",https://so.gushiwen.org/shiwenv_36ba1709cba5.aspx
1671,"苑外江头坐不归，水精宫殿转霏微。
桃花细逐杨花落，黄鸟时兼白鸟飞。
纵饮久判人共弃，懒朝真与世相违。
吏情更觉沧洲远，老大徒伤未拂衣。",https://so.gushiwen.org/shiwenv_4745d1387983.aspx
1672,"远别秦城万里游，乱山高下出商州。
关门不锁寒溪水，一夜潺湲送客愁。",https://so.gushiwen.org/shiwenv_d67fb41470a6.aspx
1673,"厥初生民，时维姜嫄。生民如何？克禋克祀，以弗无子。履帝武敏歆，攸介攸止，载震载夙。载生载育，时维后稷。
诞弥厥月，先生如达。不坼不副，无菑无害，以赫厥灵。上帝不宁，不康禋祀，居然生子。
诞寘之隘巷，牛羊腓字之。诞寘之平林，会伐平林。诞寘之寒冰，鸟覆翼之。鸟乃去矣，后稷呱矣。实覃实訏，厥声载路。
诞实匍匐，克岐克嶷，以就口食。蓺之荏菽，荏菽旆旆。禾役穟穟，麻麦幪幪，瓜瓞唪唪。
诞后稷之穑，有相之道。茀厥丰草，种之黄茂。实方实苞，实种实褎。实发实秀，实坚实好。实颖实栗，即有邰家室。
诞降嘉种，维秬维秠，维穈维芑。恒之秬秠，是获是亩。恒之穈芑，是任是负，以归肇祀。
诞我祀如何？或舂或揄，或簸或蹂。释之叟叟，烝之浮浮。载谋载惟，取萧祭脂。取羝以軷，载燔载烈，以兴嗣岁。
昂盛于豆，于豆于登，其香始升。上帝居歆，胡臭亶时。后稷肇祀，庶无罪悔，以迄于今。",https://so.gushiwen.org/shiwenv_fc6cae9cab31.aspx
1674,"湖海倦游客，江汉有归舟。西风千里，送我今夜岳阳楼。日落君山云气，春到沅湘草木，远思渺难收。徒倚栏干久，缺月挂帘钩。
雄三楚，吞七泽，隘九州。人间好处，何处更似此楼头？欲吊沉累无所，但有渔儿樵子，哀此写离忧。回首叫虞舜，杜若满芳洲。",https://so.gushiwen.org/shiwenv_400e9e3d13fd.aspx
1675,"饮马长城窟，水寒伤马骨。
往谓长城吏，慎莫稽留太原卒！
官作自有程，举筑谐汝声！
男儿宁当格斗死，何能怫郁筑长城。
长城何连连，连连三千里。
边城多健少，内舍多寡妇。
作书与内舍，便嫁莫留住。
善待新姑嫜，时时念我故夫子！
报书往边地，君今出语一何鄙？
身在祸难中，何为稽留他家子？
生男慎莫举，生女哺用脯。
君独不见长城下，死人骸骨相撑拄。
结发行事君，慊慊心意关。
明知边地苦，贱妾何能久自全？",https://so.gushiwen.org/shiwenv_bfd9010d755d.aspx
1676,"二十年来万事同，今朝岐路忽西东。
皇恩若许归田去，晚岁当为邻舍翁。",https://so.gushiwen.org/shiwenv_48a892902277.aspx
1677,"渴不饮盗泉水，热不息恶木阴。
恶木岂无枝？志士多苦心。
整驾肃时命，杖策将远寻。
饥食猛虎窟，寒栖野雀林。
日归功未建，时往岁载阴。
崇云临岸骇，鸣条随风吟。
静言幽谷底，长啸高山岑。
急弦无懦响，亮节难为音。
人生诚未易，曷云开此衿？
眷我耿介怀，俯仰愧古今。",https://so.gushiwen.org/shiwenv_deba166e5c55.aspx
1678,"洞庭青草，近中秋，更无一点风色。玉界琼田三万顷，着我扁舟一叶。素月分辉，明河共影，表里俱澄澈。悠然心会，妙处难与君说。
应念岭表经年，孤光自照，肝胆皆冰雪。短发萧骚襟袖冷，稳泛沧浪空阔。尽挹西江，细斟北斗，万象为宾客。扣舷独啸，不知今夕何夕。",https://so.gushiwen.org/shiwenv_8d26eae2cfdf.aspx
1679,"子之丰兮，俟我乎巷兮，悔予不送兮。
子之昌兮，俟我乎堂兮，悔予不将兮。
衣锦褧衣，裳锦褧裳。叔兮伯兮，驾予与行。
裳锦褧裳，衣锦褧衣。叔兮伯兮，驾予与归。",https://so.gushiwen.org/shiwenv_03144dc0eac6.aspx
1680,"三复来贶，欲罢不能。自尔邻曲，冬春再交，欵然良对，忽成旧游。俗谚云：“数面成亲旧。”况情过此者乎？人事好乖，便当语离，杨公所叹，岂惟常悲？吾抱疾多年，不复为文；本既不丰，复老病继之。辄依《周礼》往复之义。且为别后相思之资。
相知何必旧，倾盖定前言。
有客赏我趣，每每顾林园。
谈谐无俗调，所说圣人篇。
或有数斗酒，闲饮自欢然。
我实幽居士，无复东西缘；
物新人惟旧，弱毫多所宣。
情通万里外，形迹滞江山；
君其爱体素，来会在何年！",https://so.gushiwen.org/shiwenv_8a6ba5bd0bc8.aspx
1681,"和泽周三春，清凉素秋节。
露凝无游氛，天高肃景澈。
陵岑耸逸峰，遥瞻皆奇绝。
芳菊开林耀，青松冠岩列。
怀此贞秀姿，卓为霜下杰。
衔觞念幽人，千载抚尔诀。
检素不获展，厌厌竟良月。",https://so.gushiwen.org/shiwenv_f08a8aa4be37.aspx
1682,"无赖夭桃面，平明露井东。
春风为开了，却拟笑春风。",https://so.gushiwen.org/shiwenv_61eaf14a5e0d.aspx
1683,忘忧草，含笑花，劝君闻早冠宜挂。那里也能言陆贾？那里也良谋子牙？那里也豪气张华？千古是非心，一夕渔樵话。,https://so.gushiwen.org/shiwenv_9c6770254a9c.aspx
1684,"故国当年得意，射麋上苑，走马长楸。对葱葱佳气，赤县神州。好景何曾虚过，胜友是处相留。向伊川雪夜，洛浦花朝，占断狂游。
胡尘卷地，南走炎荒，曳裾强学应刘。空漫说、螭蟠龙卧，谁取封侯。塞雁年年北去，蛮江日日西流。此生老矣，除非春梦，重到东周。",https://so.gushiwen.org/shiwenv_d141654fbcdb.aspx
1685,"旅客三秋至，层城四望开。
楚山横地出，汉水接天回。
冠盖非新里，章华即旧台。
习池风景异，归路满尘埃。",https://so.gushiwen.org/shiwenv_21c1e8d77364.aspx
1686,"自古叹行役，我今始知之。
山川一何旷，巽坎难与期。
崩浪聒天响，长风无息时。
久游恋所生，如何淹在兹。
静念园林好，人间良可辞。
当年讵有几？纵心复何疑！",https://so.gushiwen.org/shiwenv_505ab1db8726.aspx
1687,"李白前时原有月，惟有李白诗能说。
李白如今已仙去，月在青天几圆缺？
今人犹歌李白诗，明月还如李白时。
我学李白对明月，白与明月安能知！
李白能诗复能酒，我今百杯复千首。
我愧虽无李白才，料应月不嫌我丑。
我也不登天子船，我也不上长安眠。
姑苏城外一茅屋，万树梅花月满天。",https://so.gushiwen.org/shiwenv_4c366b2111aa.aspx
1688,云收雨过波添，楼高水冷瓜甜，绿树阴垂画檐。纱厨藤簟，玉人罗扇轻缣。,https://so.gushiwen.org/shiwenv_1ba6bb1f525d.aspx
1689,"停云，思亲友也。罇湛新醪，园列初荣，愿言不从，叹息弥襟。
霭霭停云，濛濛时雨。
八表同昏，平路伊阻。
静寄东轩，春醪独抚。
良朋悠邈，搔首延伫。
停云霭霭，时雨濛濛。
八表同昏，平陆成江。
有酒有酒，闲饮东窗。
愿言怀人，舟车靡从。
东园之树，枝条载荣。
竞用新好，以怡余情。
人亦有言：日月于征。
安得促席，说彼平生。
翩翩飞鸟，息我庭柯。
敛翮闲止，好声相和。
岂无他人，念子实多。
愿言不获，抱恨如何！",https://so.gushiwen.org/shiwenv_1a3af60b65c0.aspx
1690,水垢何曾相受。细看两俱无有。寄语揩背人，尽日劳君挥肘。轻手，轻手，居士本来无垢。,https://so.gushiwen.org/shiwenv_5e04a94933fa.aspx
1691,"大将南征胆气豪，腰横秋水雁翎刀。
风吹鼍鼓山河动，电闪旌旗日月高。
天上麒麟原有种，穴中蝼蚁岂能逃。
太平待诏归来日，朕与先生解战袍。",https://so.gushiwen.org/shiwenv_ff5d330e59da.aspx
1692,浣花溪上见卿卿，脸波明，黛眉轻。绿云高绾，金簇小蜻蜒。好是问他来得么？和道：莫多情。,https://so.gushiwen.org/shiwenv_32bfe1d5ce88.aspx
1693,"将军出紫塞，冒顿在乌贪。
笳喧雁门北，阵翼龙城南。
雕弓夜宛转，铁骑晓参驔。
应须驻白日，为待战方酣。",https://so.gushiwen.org/shiwenv_cc52f055d3d0.aspx
1694,"野有蔓草，零露漙兮。有美一人，清扬婉兮。邂逅相遇，适我愿兮。
野有蔓草，零露瀼瀼。有美一人，婉如清扬。邂逅相遇，与子偕臧。",https://so.gushiwen.org/shiwenv_2a64f9ecb3f9.aspx
1695,"帷飘白玉堂，簟卷碧牙床。
楚女当时意，萧萧发彩凉。",https://so.gushiwen.org/shiwenv_9629d81b850f.aspx
1696,"载驰载驱，归唁卫侯。驱马悠悠，言至于漕。大夫跋涉，我心则忧。
既不我嘉，不能旋反。视尔不臧，我思不远。
既不我嘉，不能旋济？视尔不臧，我思不閟。
陟彼阿丘，言采其蝱。女子善怀，亦各有行。许人尤之，众稚且狂。
我行其野，芃芃其麦。控于大邦，谁因谁极？大夫君子，无我有尤。百尔所思，不如我所之。",https://so.gushiwen.org/shiwenv_cab2d29d7912.aspx
1697,"马上凝情忆旧游，照花淹竹小溪流。钿筝罗幕玉搔头。
早是出门长带月，可堪分袂又经秋。晚风斜日不胜愁。",https://so.gushiwen.org/shiwenv_06b84944f27a.aspx
1698,"山高树多日出迟，食时雾露且雰霏。
马蹄已踏两邮舍，人家渐开双竹扉。
冬青匝路野蜂乱，荞麦满园山雀飞。
明朝大江送吾去，万里天风吹客衣。",https://so.gushiwen.org/shiwenv_2343e01397e0.aspx
1699,"准拟今春乐事浓，依然枉却一东风。
年年不带看花眼，不是愁中即病中。",https://so.gushiwen.org/shiwenv_32934fac2de3.aspx
1700,"花亦无知，月亦无聊，酒亦无灵。把夭桃斫断，煞他风景；鹦哥煮熟，佐我杯羹。焚砚烧书，椎琴裂画，毁尽文章抹尽名。荥阳郑，有慕歌家世，乞食风情。
单寒骨相难更，笑席帽青衫太瘦生。看蓬门秋草，年年破巷，疏窗细雨，夜夜孤灯。难道天公，还箝恨口，不许长吁一两声？癫狂甚，取乌丝百幅，细写凄清。",https://so.gushiwen.org/shiwenv_85a40e24f2f4.aspx
1701,弃微名去来心快哉，一笑白云外。知音三五人，痛饮何妨碍？醉袍袖舞嫌天地窄。,https://so.gushiwen.org/shiwenv_e35fd0ff5ca2.aspx
1702,"我所思兮在太山。
欲往从之梁父艰，侧身东望涕沾翰。
美人赠我金错刀，何以报之英琼瑶。
路远莫致倚逍遥，何为怀忧心烦劳。
我所思兮在桂林。
欲往从之湘水深，侧身南望涕沾襟。
美人赠我琴琅玕，何以报之双玉盘。
路远莫致倚惆怅，何为怀忧心烦伤。
我所思兮在汉阳。
欲往从之陇阪长，侧身西望涕沾裳。
美人赠我貂襜褕，何以报之明月珠。
路远莫致倚踟蹰，何为怀忧心烦纡。
我所思兮在雁门。
欲往从之雪雰雰，侧身北望涕沾巾。
美人赠我锦绣段，何以报之青玉案。
路远莫致倚增叹，何为怀忧心烦惋。",https://so.gushiwen.org/shiwenv_f9e2e09ceaa2.aspx
1703,"见梨花初带夜月，海棠半含朝雨。内苑春、不禁过青门，御沟涨、潜通南浦。东风静、细柳垂金缕。望凤阙、非烟非雾。好时代、朝野多欢，遍九陌、太平箫鼓。
乍莺儿百啭断续，燕子飞来飞去。近绿水、台榭映秋千，斗草聚、双双游女。饧香更、酒冷踏青路。会暗识、夭桃朱户。向晚骤、宝马雕鞍，醉襟惹、乱花飞絮。
正轻寒轻暖漏永，半阴半晴云暮。禁火天、已是试新妆，岁华到、三分佳处。清明看、汉宫传蜡炬。散翠烟、飞入槐府。敛兵卫、阊阖门开，住传宣、又还休务。",https://so.gushiwen.org/shiwenv_f8b9b0d72525.aspx
1704,"落花如梦凄迷，麝烟微，又是夕阳潜下小楼西。
愁无限，消瘦尽，有谁知？闲教玉笼鹦鹉念郎诗。",https://so.gushiwen.org/shiwenv_d097389fcaee.aspx
1705,"满眼生机转化钧，天工人巧日争新。
预支五百年新意，到了千年又觉陈。",https://so.gushiwen.org/shiwenv_03141cc77e8a.aspx
1706,"堂西长笋别开门，堑北行椒却背村。
梅熟许同朱老吃，松高拟对阮生论。",https://so.gushiwen.org/shiwenv_00c6d1c7d584.aspx
1707,"美女妖且闲，采桑歧路间。
柔条纷冉冉，落叶何翩翩。
攘袖见素手，皓腕约金环。
头上金爵钗，腰佩翠琅玕。
明珠交玉体，珊瑚间木难。
罗衣何飘飘，轻裾随风还。
顾盼遗光彩，长啸气若兰。
行徒用息驾，休者以忘餐。
借问女安居，乃在城南端。
青楼临大路，高门结重关。
容华耀朝日，谁不希令颜？
媒氏何所营？玉帛不时安。
佳人慕高义，求贤良独难。
众人徒嗷嗷，安知彼所观？
盛年处房室，中夜起长叹。",https://so.gushiwen.org/shiwenv_09704ed5e290.aspx
1708,"樱桃落尽春归去，蝶翻金粉双飞。子规啼月小楼西，玉钩罗幕，惆怅暮烟垂。
别巷寂寥人散后，望残烟草低迷。炉香闲袅凤凰儿，空持罗带，回首恨依依。",https://so.gushiwen.org/shiwenv_67dc997de529.aspx
1709,"数声鶗鴂，又报芳菲歇。惜春更把残红折。雨轻风色暴，梅子青时节。永丰柳，无人尽日花飞雪。
莫把幺弦拨，怨极弦能说。天不老，情难绝。心似双丝网，中有千千结。夜过也，东窗未白凝残月。",https://so.gushiwen.org/shiwenv_7a26145edb34.aspx
1710,"满眼生机转化钧，天工人巧日争新。
预支五百年新意，到了千年又觉陈。
李杜诗篇万口传，至今已觉不新鲜。
江山代有才人出，各领风骚数百年。
只眼须凭自主张，纷纷艺苑漫雌黄。
矮人看戏何曾见，都是随人说短长。
少时学语苦难圆，只道工夫半未全。
到老始知非力取，三分人事七分天。
诗解穷人我未空，想因诗尚不曾工。
熊鱼自笑贪心甚，既要工诗又怕穷。",https://so.gushiwen.org/shiwenv_1c23bb306fb0.aspx
1711,"忆昔作少年，结交赵与燕。
金羁络骏马，锦带横龙泉。
寸心无疑事，所向非徒然。
晚节觉此疏，猎精草太玄。
空名束壮士，薄俗弃高贤。
中回圣明顾，挥翰凌云烟。
骑虎不敢下，攀龙忽堕天。
还家守清真，孤洁励秋蝉。
炼丹费火石，采药穷山川。
卧海不关人，租税辽东田。
乘兴忽复起，棹歌溪中船。
临醉谢葛强，山公欲倒鞭。
狂歌自此别，垂钓沧浪前。",https://so.gushiwen.org/shiwenv_25d134d706bb.aspx
1712,"关山三五月，客子忆秦川。
思妇高楼上，当窗应未眠。
星旗映疏勒，云阵上祁连。
战气今如此，从军复几年。",https://so.gushiwen.org/shiwenv_00040aa34a6b.aspx
1713,"苦竹园南椒坞边，微香冉冉泪涓涓。
已悲节物同寒雁，忍委芳心与暮蝉。
细路独来当此夕，清尊相伴省他年。
紫云新苑移花处，不取霜栽近御筵。",https://so.gushiwen.org/shiwenv_3bc3e9fd5fe3.aspx
1714,"经乱衰翁居破村，村中何事不伤魂。
因供寨木无桑柘，为著乡兵绝子孙。
还似平宁征赋税，未尝州县略安存。
至今鸡犬皆星散，日落前山独倚门。",https://so.gushiwen.org/shiwenv_9492a42f73d8.aspx
1715,转盼如波眼，娉婷似柳腰。花里暗相招，忆君肠欲断，恨春宵。,https://so.gushiwen.org/shiwenv_8b5a189c544c.aspx
1716,"日出入安穷？时世不与人同。
故春非我春，夏非我夏，
秋非我秋，冬非我冬。
泊如四海之池，遍观是邪谓何？
吾知所乐，独乐六龙，
六龙之调，使我心若。
訾黄其何不徕下。",https://so.gushiwen.org/shiwenv_b6f55fed9c03.aspx
1717,"万艘龙舸绿丝间，载到扬州尽不还。
应是天教开汴水，一千余里地无山。
尽道隋亡为此河，至今千里赖通波。
若无水殿龙舟事，共禹论功不较多。",https://so.gushiwen.org/shiwenv_7bc144a01e2b.aspx
1718,"一别家山音信杳，百种相思，肠断何时了。燕子不来花又老，一春瘦的腰儿小。
薄幸郎君何日到，想自当初，莫要相逢好。好梦欲成还又觉，绿窗但觉莺啼晓。",https://so.gushiwen.org/shiwenv_477e411fea0e.aspx
1719,"愿登泰华山，神人共远游。
愿登泰华山，神人共远游。
经历昆仑山，到蓬莱，
飘飖八极，与神人俱。
思得神药，万岁为期。
歌以言志。愿登泰华山。
天地何长久，人道居之短。
天地何长久，人道居之短。
世言伯阳，殊不知老。
赤松王乔，亦云得道。
得之未闻，庶以寿考。
歌以言志。天地何长久。
明明日月光，何所不光昭。
明明日月光，何所不光昭。
二仪合圣化，贵者独人。
万国率土，莫非王臣。
仁义为名，礼乐为荣。
歌以言志。明明日月光。
四时更逝去，昼夜以成岁。
四时更逝去，昼夜以成岁。
大人先天，而天弗违。
不戚年往，忧世不治。
存亡有命，虑之为蚩。
歌以言志。四时更逝去。
戚戚欲何念？欢笑意所之。
戚戚欲何念？欢笑意所之。
壮盛智惠，殊不再来。
爱时进趣，将以惠谁？
泛泛放逸，亦同何为？
歌以言志。戚戚欲何念。",https://so.gushiwen.org/shiwenv_0e3e23acaeaa.aspx
1720,"云想衣裳花想容，春风拂槛露华浓。
若非群玉山头见，会向瑶台月下逢。",https://so.gushiwen.org/shiwenv_170df91879a2.aspx
1721,"早岁那知世事艰，中原北望气如山。
楼船夜雪瓜洲渡，铁马秋风大散关。
塞上长城空自许，镜中衰鬓已先斑。
出师一表真名世，千载谁堪伯仲间！",https://so.gushiwen.org/shiwenv_7c14409ca751.aspx
1722,"绵绵葛藟，在河之浒。终远兄弟，谓他人父。谓他人父，亦莫我顾。
绵绵葛藟，在河之涘。终远兄弟，谓他人母。谓他人母，亦莫我有。
绵绵葛藟，在河之漘。终远兄弟，谓他人昆。谓他人昆，亦莫我闻。",https://so.gushiwen.org/shiwenv_15eb2952d98d.aspx
1723,"风絮飘残已化萍，泥莲刚倩藕丝萦。珍重别拈香一瓣，记前生。
人到情多情转薄，而今真个不多情。又到断肠回首处，泪偷零。",https://so.gushiwen.org/shiwenv_689770b9b1ee.aspx
1724,"楚竹燕歌动画梁，更阑重换舞衣裳。
公孙开阁招嘉客，知道浮云不久长。",https://so.gushiwen.org/shiwenv_6e2f8c5cf750.aspx
1725,"十二三年就试期，五湖烟月奈相违。
何如买取胡孙弄，一笑君王便著绯。",https://so.gushiwen.org/shiwenv_03e8e6df8173.aspx
1726,微风不定，幽香成径，红云十里波千顷。绮罗馨，管弦清，兰舟直入空明镜。碧天夜凉秋月冷。天，湖外影；湖，天上景。,https://so.gushiwen.org/shiwenv_fc0a1f2a1049.aspx
1727,"路转山腰足未移，水清石瘦便能奇。
白云自占东西岭，明月谁分上下池。
黑黍黄粱初熟后，朱柑绿橘半甜时。
人生此乐须天赋，莫遣儿曹取次知。",https://so.gushiwen.org/shiwenv_f49daa30e96c.aspx
1728,"春风倚棹阖闾城，水国春寒阴复晴。
细雨湿衣看不见，闲花落地听无声。
日斜江上孤帆影，草绿湖南万里情。
东道若逢相识问，青袍今已误儒生。",https://so.gushiwen.org/shiwenv_903a7a539ca2.aspx
1729,"寂历秋江渔火稀，起看残月映林微。
波光水鸟惊犹宿，露冷流萤湿不飞。",https://so.gushiwen.org/shiwenv_c14f7d0c37b5.aspx
1730,一声画角谯门，半庭新月黄昏，雪里山前水滨。竹篱茅舍，淡烟衰草孤村。,https://so.gushiwen.org/shiwenv_257be0e7811c.aspx
1731,"人生不相见，动如参与商。
今夕复何夕，共此灯烛光。
少壮能几时，鬓发各已苍。
访旧半为鬼，惊呼热中肠。
焉知二十载，重上君子堂。
昔别君未婚，儿女忽成行。
怡然敬父执，问我来何方。
问答未及已，儿女罗酒浆。
夜雨剪春韭，新炊间黄粱。
主称会面难，一举累十觞。
十觞亦不醉，感子故意长。
明日隔山岳，世事两茫茫。",https://so.gushiwen.org/shiwenv_9670cc44eef4.aspx
1732,"汉水临襄阳，花开大堤暖。
佳期大堤下，泪向南云满。
春风无复情，吹我梦魂散。
不见眼中人，天长音信断。",https://so.gushiwen.org/shiwenv_cff3a91294d9.aspx
1733,"卷地风抛市井声，病无危坐了清明。
一帘晚日看收尽，杨柳微风百媚生。",https://so.gushiwen.org/shiwenv_6409cf5e7b75.aspx
1734,"细雨茸茸湿楝花，南风树树熟枇杷；
徐行不记山深浅，一路莺啼送到家。",https://so.gushiwen.org/shiwenv_7424dbea4855.aspx
1735,"居止次城邑，逍遥自闲止。
坐止高荫下，步止荜门里。
好味止园葵，大懽止稚子。
平生不止酒，止酒情无喜。
暮止不安寝，晨止不能起。
日日欲止之，营卫止不理。
徒知止不乐，未知止利己。
始觉止为善，今朝真止矣。
从此一止去，将止扶桑涘。
清颜止宿容，奚止千万祀。",https://so.gushiwen.org/shiwenv_97106fb66344.aspx
1736,"我兄征辽东，饿死青山下。
今我挽龙舟，又阻隋堤道。
方今天下饥，路粮无些小。
前去三千程，此身安可保！
寒骨枕荒沙，幽魂泣烟草。
悲损门内妻，望断吾家老。
安得义男儿，焚此无主尸。
引其孤魂回，负其白骨归！",https://so.gushiwen.org/shiwenv_e2069c0797b6.aspx
1737,"共骇群龙水上游，不知原是木兰舟。
云旗猎猎翻青汉，雷鼓嘈嘈殷碧流。
屈子冤魂终古在，楚乡遗俗至今留。
江亭暇日堪高会，醉讽离骚不解愁。",https://so.gushiwen.org/shiwenv_f2175fa41f0a.aspx
1738,"高田如楼梯，平田如棋局。
白鹭忽飞来，点破秧针绿。",https://so.gushiwen.org/shiwenv_0f55933bda98.aspx
1739,"暗暗淡淡紫，融融冶冶黄。
陶令篱边色，罗含宅里香。
几时禁重露，实是怯残阳。
愿泛金鹦鹉，升君白玉堂。",https://so.gushiwen.org/shiwenv_6d4f2e82a523.aspx
1740,"岳阳楼上日衔窗，影到深潭赤玉幢。
怅望残春万般意，满棂湖水入西江。",https://so.gushiwen.org/shiwenv_bc6419e03f6b.aspx
1741,"鼓钟将将，淮水汤汤，忧心且伤。淑人君子，怀允不忘。
鼓钟喈喈，淮水湝湝，忧心且悲。淑人君子，其德不回。
鼓钟伐鼛，淮有三洲，忧心且妯。淑人君子，其德不犹。
鼓钟钦钦，鼓瑟鼓琴，笙磬同音。以雅以南，以籥不僭。",https://so.gushiwen.org/shiwenv_4246821ad836.aspx
1742,"蓼蓼者莪，匪莪伊蒿。哀哀父母，生我劬劳。
蓼蓼者莪，匪莪伊蔚。哀哀父母，生我劳瘁。
瓶之罄矣，维罍之耻。鲜民之生，不如死之久矣。无父何怙？无母何恃？出则衔恤，入则靡至。
父兮生我，母兮鞠我。抚我畜我，长我育我，顾我复我，出入腹我。欲报之德。昊天罔极！
南山烈烈，飘风发发。民莫不穀，我独何害！南山律律，飘风弗弗。民莫不穀，我独不卒！",https://so.gushiwen.org/shiwenv_e5275088809c.aspx
1743,"吉日维戊，既伯既祷。田车既好，四牡孔阜。升彼大阜，从其群丑。
吉日庚午，既差我马。兽之所同，麀鹿麌麌。漆沮之从，天子之所。
瞻彼中原，其祁孔有。儦儦俟俟，或群或友。悉率左右，以燕天子。
既张我弓，既挟我矢。发彼小豝，殪此大兕。以御宾客，且以酌醴。",https://so.gushiwen.org/shiwenv_3f894538d1e2.aspx
1744,"车遥遥兮马洋洋，追思君兮不可忘。
君安游兮西入秦，愿为影兮随君身。
君在阴兮影不见，君依光兮妾所愿。",https://so.gushiwen.org/shiwenv_47e0726667ee.aspx
1745,"无家对寒食，有泪如金波。
斫却月中桂，清光应更多。
仳离放红蕊，想像嚬青蛾。
牛女漫愁思，秋期犹渡河。",https://so.gushiwen.org/shiwenv_a7a0a471d7d6.aspx
1746,"乡心新岁切，天畔独潸然。
老至居人下，春归在客先。
岭猿同旦暮，江柳共风烟。
已似长沙傅，从今又几年。",https://so.gushiwen.org/shiwenv_0938dbd3a92b.aspx
1747,"一夕轻雷落万丝，霁光浮瓦碧参差。
有情芍药含春泪，无力蔷薇卧晓枝。",https://so.gushiwen.org/shiwenv_1e0dccec086a.aspx
1748,"余去岁在东武，作《水调歌头》以寄子由。今年子由相从彭门居百余日，过中秋而去，作此曲以别。余以其语过悲，乃为和之，其意以不早退为戒，以退而相从之乐为慰云耳
安石在东海，从事鬓惊秋。中年亲友难别，丝竹缓离愁。一旦功成名遂，准拟东还海道，扶病入西州。雅志困轩冕，遗恨寄沧洲。
岁云暮，须早计，要褐裘。故乡归去千里，佳处辄迟留。我醉歌时君和，醉倒须君扶我，惟酒可忘忧。一任刘玄德，相对卧高楼。",https://so.gushiwen.org/shiwenv_a370ee5d3c7d.aspx
1749,"万里桥边女校书，枇杷花里闭门居。
扫眉才子知多少，管领春风总不如。",https://so.gushiwen.org/shiwenv_4500707e4dcd.aspx
1750,"笃公刘，匪居匪康。乃埸乃疆，乃积乃仓；乃裹餱粮，于橐于囊。思辑用光，弓矢斯张；干戈戚扬，爰方启行。
笃公刘，于胥斯原。既庶既繁，既顺乃宣，而无永叹。陟则在巘，复降在原。何以舟之？维玉及瑶，鞞琫容刀。
笃公刘，逝彼百泉。瞻彼溥原，乃陟南冈。乃觏于京，京师之野。于时处处，于时庐旅，于时言言，于时语语。
笃公刘，于京斯依。跄跄济济，俾筵俾几。既登乃依，乃造其曹。执豕于牢，酌之用匏。食之饮之，君之宗之。
笃公刘，既溥既长。既景乃冈，相其阴阳，观其流泉。其军三单，度其隰原。彻田为粮，度其夕阳。豳居允荒。
笃公刘，于豳斯馆。涉渭为乱，取厉取锻，止基乃理。爰众爰有，夹其皇涧。溯其过涧。止旅乃密，芮鞫之即。",https://so.gushiwen.org/shiwenv_ce37b6464014.aspx
1751,"风鬟雨鬓，偏是来无准。倦倚玉兰看月晕，容易语低香近。
软风吹遍窗纱，心期便隔天涯。从此伤春伤别，黄昏只对梨花。",https://so.gushiwen.org/shiwenv_d3830d22ce5e.aspx
1752,"万里清江万里天，一村桑柘一村烟。
渔翁醉著无人唤，过午醒来雪满船。",https://so.gushiwen.org/shiwenv_d1d364564127.aspx
1753,"红叶晚萧萧，长亭酒一瓢。
残云归太华，疏雨过中条。
树色随山迥，河声入海遥。
帝乡明日到，犹自梦渔樵。",https://so.gushiwen.org/shiwenv_b2aea72b82fa.aspx
1754,"稚子金盆脱晓冰，彩丝穿取当银铮。
敲成玉磬穿林响，忽作玻璃碎地声。",https://so.gushiwen.org/shiwenv_4bb194abd528.aspx
1755,"岸蓼疏红水荇青，茨菰花白小如萍。
双鬟短袖惭人见，背立船头自采菱。",https://so.gushiwen.org/shiwenv_aacda5e3e84e.aspx
1756,净洗铛，少著水，柴头罨烟焰不起。待他自熟莫催他，火候足时他自美。黄州好猪肉，价贱如泥土。贵者不肯吃，贫者不解煮，早晨起来打两碗，饱得自家君莫管。,https://so.gushiwen.org/shiwenv_6ebf19394826.aspx
1757,"曾经沧海难为水，除却巫山不是云。
取次花丛懒回顾，半缘修道半缘君。",https://so.gushiwen.org/shiwenv_bd4224133394.aspx
1758,"洋洋平潭，乃漱乃濯。
邈邈遐景，载欣载瞩。
人亦有言，称心易足。
挥兹一觞，陶然自乐。",https://so.gushiwen.org/shiwenv_1316055ef4f4.aspx
1759,"秋花惨淡秋草黄，耿耿秋灯秋夜长。
已觉秋窗秋不尽，那堪风雨助凄凉！
助秋风雨来何速？惊破秋窗秋梦绿。
抱得秋情不忍眠，自向秋屏移泪烛。
泪烛摇摇爇短檠，牵愁照恨动离情。
谁家秋院无风入？何处秋窗无雨声？
罗衾不奈秋风力，残漏声催秋雨急。
连宵霢霢复飕飕，灯前似伴离人泣。
寒烟小院转萧条，疏竹虚窗时滴沥。
不知风雨几时休，已教泪洒窗纱湿。",https://so.gushiwen.org/shiwenv_72a03f55a207.aspx
1760,"西湖烟水茫茫，百顷风潭，十里荷香。
宜雨宜晴，宜西施淡抹浓妆。
尾尾相衔画舫，尽欢声无日不笙簧。
春暖花香，岁稔时康。
真乃“上有天堂，下有苏杭。”",https://so.gushiwen.org/shiwenv_54aa890f495c.aspx
1761,"七月流火，九月授衣。一之日觱发，二之日栗烈。无衣无褐，何以卒岁。三之日于耜，四之日举趾。同我妇子，馌彼南亩，田畯至喜。
七月流火，九月授衣。春日载阳，有鸣仓庚。女执懿筐，遵彼微行，爰求柔桑。春日迟迟，采蘩祁祁。女心伤悲，殆及公子同归。
七月流火，八月萑苇。蚕月条桑，取彼斧斨，以伐远扬，猗彼女桑。七月鸣鵙，八月载绩。载玄载黄，我朱孔阳，为公子裳。
四月秀葽，五月鸣蜩。八月其获，十月陨箨。一之日于貉，取彼狐狸，为公子裘。二之日其同，载缵武功，言私其豵，献豜于公。
五月斯螽动股，六月莎鸡振羽，七月在野，八月在宇，九月在户，十月蟋蟀入我床下。穹窒熏鼠，塞向墐户。嗟我妇子，曰为改岁，入此室处。
六月食郁及薁，七月亨葵及菽，八月剥枣，十月获稻，为此春酒，以介眉寿。七月食瓜，八月断壶，九月叔苴，采荼薪樗，食我农夫。
九月筑场圃，十月纳禾稼。黍稷重穋，禾麻菽麦。嗟我农夫，我稼既同，上入执宫功。昼尔于茅，宵尔索綯。亟其乘屋，其始播百谷。
二之日凿冰冲冲，三之日纳于凌阴。四之日其蚤，献羔祭韭。九月肃霜，十月涤场。朋酒斯飨，曰杀羔羊。跻彼公堂，称彼兕觥，万寿无疆。",https://so.gushiwen.org/shiwenv_5bb99a1c18ba.aspx
1762,"彼何人斯？其心孔艰。胡逝我梁，不入我门？伊谁云从？维暴之云。
二人从行，谁为此祸？胡逝我梁，不入唁我？始者不如今，云不我可
彼何人斯？胡逝我陈？我闻其声，不见其身。不愧于人？不畏于天？
彼何人斯？其为飘风。胡不自北？胡不自南？胡逝我梁？祗搅我心。
尔之安行，亦不遑舍。尔之亟行，遑脂尔车。壹者之来，云何其盱。
尔还而入，我心易也。还而不入，否难知也。壹者之来，俾我祗也。
伯氏吹埙，仲氏吹篪。及尔如贯，谅不我知，出此三物，以诅尔斯。
为鬼为蜮，则不可得。有靦面目，视人罔极。作此好歌，以极反侧。",https://so.gushiwen.org/shiwenv_7c7ec60ed4c5.aspx
1763,"春风拂拂横秋水，掩映遥相对。只知长作碧窗期，谁信东风吹散彩云飞。
银屏梦与飞鸾远，只有珠帘卷。杨花零落月溶溶，尘掩玉筝弦柱画堂空。",https://so.gushiwen.org/shiwenv_aea542e0c3a2.aspx
1764,"丝雨如尘云著水，嫣香碎拾吴宫。百花冷暖避东风。酷怜娇易散，燕子学偎红。
人说病宜随月减，恹恹却与春同。可能留蝶抱花丛。不成双梦影，翻笑杏梁空。",https://so.gushiwen.org/shiwenv_4a7dd9cc6893.aspx
1765,"常羡人间琢玉郎，天应乞与点酥娘。尽道清歌传皓齿，风起，雪飞炎海变清凉。
万里归来颜愈少，微笑，笑时犹带岭梅香。试问岭南应不好，却道：此心安处是吾乡。",https://so.gushiwen.org/shiwenv_f08f2f570c7d.aspx
1766,"暮从碧山下，山月随人归。
却顾所来径，苍苍横翠微。
相携及田家，童稚开荆扉。
绿竹入幽径，青萝拂行衣。
欢言得所憩，美酒聊共挥。
长歌吟松风，曲尽河星稀。
我醉君复乐，陶然共忘机。",https://so.gushiwen.org/shiwenv_047024512325.aspx
1767,"宛彼鸣鸠，翰飞戾天。我心忧伤，念昔先人。明发不寐，有怀二人。
人之齐圣，饮酒温克。彼昏不知，壹醉日富。各敬尔仪，天命不又。
中原有菽，庶民采之。螟蛉有子，蜾蠃负之。教诲尔子，式穀似之。
题彼脊令，载飞载鸣。我日斯迈，而月斯征。夙兴夜寐，毋忝尔所生。
交交桑扈，率场啄粟。哀我填寡，宜岸宜狱。握粟出卜，自何能穀？
温温恭人，如集于木。惴惴小心，如临于谷。战战兢兢，如履薄冰。",https://so.gushiwen.org/shiwenv_bfbd889f9231.aspx
1768,"垅上扶犁儿，手种腹长饥。
窗下抛梭女，手织身无衣。
我愿燕赵姝，化为嫫母姿。
一笑不值钱，自然家国肥。",https://so.gushiwen.org/shiwenv_118c2a2e4cdf.aspx
1769,"长江悲已滞，万里念将归。
况属高风晚，山山黄叶飞。",https://so.gushiwen.org/shiwenv_3c31682ede47.aspx
1770,"遵彼汝坟，伐其条枚。未见君子，惄如调饥。
遵彼汝坟，伐其条肄。既见君子，不我遐弃。
鲂鱼赪尾，王室如毁。虽则如毁，父母孔迩。",https://so.gushiwen.org/shiwenv_895d1d7a135c.aspx
1771,"结发为夫妻，恩爱两不疑。
欢娱在今夕，嬿婉及良时。
征夫怀远路，起视夜何其？
参辰皆已没，去去从此辞。
行役在战场，相见未有期。
握手一长叹，泪为生别滋。
努力爱春华，莫忘欢乐时。
生当复来归，死当长相思。",https://so.gushiwen.org/shiwenv_2dd3daf34fd9.aspx
1772,"太和九年李训、郑注败后，仇士良愈专恣。上登临游幸，未尝为乐，或瞠目独语。左右莫敢进问，因赋此诗。
辇路生秋草，上林花满枝。
凭高何限意，无复侍臣知。",https://so.gushiwen.org/shiwenv_886e5c4a374f.aspx
1773,"问人生、头白京国，算来何事消得。不如罨画清溪上，蓑笠扁舟一只。人不识，且笑煮、鲈鱼趁著莼丝碧。无端酸鼻，向岐路消魂，征轮驿骑，断雁西风急。
英雄辈，事业东西南北。临风因甚泣。酬知有愿频挥手，零雨凄其此日。休太息，须信道、诸公衮衮皆虚掷。年来踪迹。有多少雄心，几翻恶梦，泪点霜华织。",https://so.gushiwen.org/shiwenv_555feb15940c.aspx
1774,"黄初四年五月，白马王、任城王与余俱朝京师、会节气。到洛阳，任城王薨。至七月，与白马王还国。后有司以二王归藩，道路宜异宿止，意毒恨之。盖以大别在数日，是用自剖，与王辞焉，愤而成篇。
谒帝承明庐，逝将归旧疆。清晨发皇邑，日夕过首阳。伊洛广且深，欲济川无梁。泛舟越洪涛，怨彼东路长。顾瞻恋城阙，引领情内伤。
太谷何寥廓，山树郁苍苍。霖雨泥我涂，流潦浩纵横。中逵绝无轨，改辙登高岗。修坂造云日，我马玄以黄。
玄黄犹能进，我思郁以纡。郁纡将何念，亲爱在离居。本图相与偕，中更不克俱。鸱枭鸣衡轭，豺狼当路衢。苍蝇间白黑，谗巧令亲疏。欲还绝无蹊，揽辔止踟蹰。
踟蹰亦何留？相思无终极。秋风发微凉，寒蝉鸣我侧。原野何萧条，白日忽西匿。归鸟赴乔林，翩翩厉羽翼。孤兽走索群，衔草不遑食。感物伤我怀，抚心长太息。
太息将何为，天命与我违。奈何念同生，一往形不归。孤魂翔故域，灵柩寄京师。存者忽复过，亡殁身自衰。人生处一世，去若朝露晞。年在桑榆间，影响不能追。自顾非金石，咄唶令心悲。
心悲动我神，弃置莫复陈。丈夫志四海，万里犹比邻。恩爱苟不亏，在远分日亲。何必同衾帱，然后展慇懃。忧思成疾疢，无乃儿女仁。仓卒骨肉情，能不怀苦辛？
苦辛何虑思，天命信可疑。虚无求列仙，松子久吾欺。变故在斯须，百年谁能持？离别永无会，执手将何时？王其爱玉体，俱享黄髪期。收泪即长路，援笔从此辞。",https://so.gushiwen.org/shiwenv_9b0c7a140b6b.aspx
1775,"离多最是，东西流水，终解两相逢。
浅情终似，行云无定，犹到梦魂中。
可怜人意，薄于云水，佳会更难重。
细想从来，断肠多处，不与今番同。",https://so.gushiwen.org/shiwenv_1b503feef62b.aspx
1776,"晴云轻漾，熏风无浪，开樽避暑争相向。
映湖光，逞新妆。 笙歌鼎沸南湖荡，今夜且休回画舫。
风，满座凉；莲，入梦香。",https://so.gushiwen.org/shiwenv_f04c82b57309.aspx
1777,"醉别复几日，登临遍池台。
何时石门路，重有金樽开。
秋波落泗水，海色明徂徕。
飞蓬各自远，且尽手中杯。",https://so.gushiwen.org/shiwenv_09fe9942aa96.aspx
1778,"有駜有駜，駜彼乘黄。夙夜在公，在公明明。振振鹭，鹭于下。鼓咽咽，醉言舞。于胥乐兮！
有駜有駜，駜彼乘牡。夙夜在公，在公饮酒。振振鹭，鹭于飞。鼓咽咽，醉言归。于胥乐兮！
有駜有駜，駜彼乘駽。夙夜在公，在公载燕。自今以始，岁其有。君子有穀，诒孙子。于胥乐兮！",https://so.gushiwen.org/shiwenv_ed5675cc3c3e.aspx
1779,"去年落一牙，今年落一齿。
俄然落六七，落势殊未已。
馀存皆动摇，尽落应始止。
忆初落一时，但念豁可耻。
及至落二三，始忧衰即死。
每一将落时，懔懔恒在己。
叉牙妨食物，颠倒怯漱水。
终焉舍我落，意与崩山比。
今来落既熟，见落空相似。
馀存二十馀，次第知落矣。
倘常岁一落，自足支两纪。
如其落并空，与渐亦同指。
人言齿之落，寿命理难恃。
我言生有涯，长短俱死尔。
人言齿之豁，左右惊谛视。
我言庄周云，木雁各有喜。
语讹默固好，嚼废软还美。
因歌遂成诗，时用诧妻子。",https://so.gushiwen.org/shiwenv_57bacef95f33.aspx
1780,"离别一何久，七度过中秋。去年东武今夕，明月不胜愁。岂意彭城山下，同泛清河古汴，船上载凉州。鼓吹助清赏，鸿雁起汀洲。
坐中客，翠羽帔，紫绮裘。素娥无赖，西去曾不为人留。今夜清尊对客，明夜孤帆水驿，依旧照离忧。但恐同王粲，相对永登楼。",https://so.gushiwen.org/shiwenv_01a0f68a13e3.aspx
1781,"苕之华，芸其黄矣。心之忧矣，维其伤矣！
苕之华，其叶青青。知我如此，不如无生！
牂羊坟首，三星在罶。人可以食，鲜可以饱！",https://so.gushiwen.org/shiwenv_ef73bd61a1e4.aspx
1782,"月色灯光满帝都，香车宝辇隘通衢。
身闲不睹中兴盛，羞逐乡人赛紫姑。",https://so.gushiwen.org/shiwenv_9d12b65d581c.aspx
1783,"背立盈盈故作羞，手挼梅蕊打肩头。欲将离恨寻郎说，待得郎来恨却休。
云淡淡，水悠悠。一声横笛锁空楼。何时共泛春溪月，断岸垂杨一叶舟。",https://so.gushiwen.org/shiwenv_4ae659392567.aspx
1784,"我本汉家子，将适单于庭。
辞决未及终，前驱已抗旌。
仆御涕流离，辕马悲且鸣。
哀郁伤五内，泣泪沾朱缨。
行行日已远，遂造匈奴城。
延我于穹庐，加我阏氏名。
殊类非所安，虽贵非所荣。
父子见陵辱，对之惭且惊。
杀身良不易，默默以苟生。
苟生亦何聊，积思常愤盈。
愿假飞鸿翼，弃之以遐征。
飞鸿不我顾，伫立以屏营。
昔为匣中玉，今为粪上英。
朝华不足欢，甘与秋草并。
传语后世人，远嫁难为情。",https://so.gushiwen.org/shiwenv_9957e4c2bf38.aspx
1785,"荷叶生时春恨生，荷叶枯时秋恨成。
深知身在情长在，怅望江头江水声。",https://so.gushiwen.org/shiwenv_6603bbfbce60.aspx
1786,"殷仲文风流儒雅，海内知名。世异时移，出为东阳太守。常忽忽不乐，顾庭槐而叹曰：“此树婆娑，生意尽矣！”。
至如白鹿贞松，青牛文梓。根柢盘魄，山崖表里。桂何事而销亡，桐何为而半死？昔之三河徙植，九畹移根。开花建始之殿，落实睢阳之园。声含嶰谷，曲抱《云门》。将雏集凤，比翼巢鸳。临风亭而唳鹤，对月峡而吟猿。乃有拳曲拥肿，盘坳反覆。熊彪顾盼，鱼龙起伏。节竖山连，文横水蹙。匠石惊视，公输眩目。雕镌始就，剞劂仍加。平鳞铲甲，落角摧牙。重重碎锦，片片真花。纷披草树，散乱烟霞。
若夫松子、古度、平仲、君迁，森梢百顷，槎枿千年。秦则大夫受职，汉则将军坐焉。莫不苔埋菌压，鸟剥虫穿。或低垂于霜露，或撼顿于风烟。东海有白木之庙，西河有枯桑之社，北陆以杨叶为关，南陵以梅根作冶。小山则丛桂留人，扶风则长松系马。岂独城临细柳之上，塞落桃林之下。
若乃山河阻绝，飘零离别。拔本垂泪，伤根沥血。火入空心，膏流断节。横洞口而敧卧，顿山腰而半折，文斜者百围冰碎，理正者千寻瓦裂。载瘿衔瘤，藏穿抱穴，木魅睒睗，山精妖孽。
况复风云不感，羁旅无归。未能采葛，还成食薇。沉沦穷巷，芜没荆扉，既伤摇落，弥嗟变衰。《淮南子》云：“木叶落，长年悲。”斯之谓矣。乃歌曰：”建章三月火，黄河万里槎。若非金谷满园树，即是河阳一县花。“桓大司马闻而叹曰：“昔年种柳，依依汉南。今看摇落，凄怆江潭。树犹如此，人何以堪！”",https://so.gushiwen.org/shiwenv_205936e31c75.aspx
1787,"劝君金屈卮，满酌不须辞。
花发多风雨，人生足别离。",https://so.gushiwen.org/shiwenv_bd628be18cf8.aspx
1788,"别日何易会日难，山川悠远路漫漫。
郁陶思君未敢言，寄声浮云往不还。
涕零雨面毁形颜，谁能怀忧独不叹。
展诗清歌仰自宽，乐往哀来摧肺肝。
耿耿伏枕不能眠，披衣出户步东西。
仰看星月观云间，飞鸽晨鸣声可怜，留连顾怀不能存。",https://so.gushiwen.org/shiwenv_3cd873eb30e0.aspx
1789,"呜轧江楼角一声，微阳潋潋落寒汀。
不用凭栏苦回首，故乡七十五长亭。",https://so.gushiwen.org/shiwenv_4005ce47c50a.aspx
1790,"齐景恋遄台，周穆厌紫宫。
牛山空洒涕，瑶池实欢悰。
年迫愿岂申，游远心能通。
大宝不欢娱，况乃守畿封。
羁苦孰云慰，观海藉朝风。
莫辨洪波极，谁知大壑东。
依稀采菱歌，仿佛含颦容。
遨游碧沙渚，游衍丹山峰。",https://so.gushiwen.org/shiwenv_78d87710b39b.aspx
1791,"伤禽恶弦惊，倦客恶离声。
离声断客情，宾御皆涕零。
涕零心断绝，将去复还诀。
一息不相知，何况异乡别。
遥遥征驾远，杳杳白日晚。
居人掩闺卧，行子夜中饭。
野风吹草木，行子心肠断。
食梅常苦酸，衣葛常苦寒。
丝竹徒满坐，忧人不解颜。
长歌欲自慰，弥起长恨端。",https://so.gushiwen.org/shiwenv_09b6e45813ac.aspx
1792,"世乱同南去，时清独北还。
他乡生白发，旧国见青山。
晓月过残垒，繁星宿故关。
寒禽与衰草，处处伴愁颜。",https://so.gushiwen.org/shiwenv_558c33fed0df.aspx
1793,"田家樵采去，薄暮方来归。
还闻稚子说，有客款柴扉。
傧从皆珠玳，裘马悉轻肥。
轩盖照墟落，传瑞生光辉。
疑是徐方牧，既是复疑非。
思旧昔言有，此道今已微。
物情弃疵贱，何独顾衡闱？
恨不具鸡黍，得与故人挥。
怀情徒草草，泪下空霏霏。
寄书云间雁，为我西北飞。",https://so.gushiwen.org/shiwenv_416eba4fc11c.aspx
1794,"心逐南云逝，形随北雁来。
故乡篱下菊，今日几花开。",https://so.gushiwen.org/shiwenv_d7d3315f74d4.aspx
1795,"胡风吹朔雪，千里度龙山。
集君瑶台上，飞舞两楹前。
兹晨自为美，当避艳阳天。
艳阳桃李节，皎洁不成妍。",https://so.gushiwen.org/shiwenv_5a65da8c1ae2.aspx
1796,"中庭淡月照三更，白露洗空河汉明。
莫遣西风吹叶尽，却愁无处着秋声。",https://so.gushiwen.org/shiwenv_f09c87219606.aspx
1797,"暮烟起遥岸，斜日照安流。
一同心赏夕，暂解去乡忧。
野岸平沙合，连山远雾浮。
客悲不自已，江上望归舟。",https://so.gushiwen.org/shiwenv_c4e2d0b400aa.aspx
1798,浪花有意千里雪，桃花无言一队春。一壶酒，一竿身，快活如侬有几人。,https://so.gushiwen.org/shiwenv_1f43f7eff70f.aspx
1799,"惆怅梦余山月斜，孤灯照壁背窗纱。小楼高阁谢娘家。
暗想玉容何所似？一枝春雪冻梅花，满身香雾簇朝霞。",https://so.gushiwen.org/shiwenv_435caf419ce9.aspx
1800,"孝武皇帝陈皇后，时得幸，颇妒。别在长门宫，愁闷悲思。闻蜀郡成都司马相如天下工为文，奉黄金百斤，为相如、文君取酒，因于解悲愁之辞。而相如为文以悟主上，陈皇后复得亲幸。其辞曰：
夫何一佳人兮，步逍遥以自虞。魂逾佚而不反兮，形枯槁而独居。言我朝往而暮来兮，饮食乐而忘人。心慊移而不省故兮，交得意而相亲。
伊予志之慢愚兮，怀贞悫之懽心。愿赐问而自进兮，得尚君之玉音。奉虚言而望诚兮，期城南之离宫。修薄具而自设兮，君曾不肯乎幸临。廓独潜而专精兮，天漂漂而疾风。登兰台而遥望兮，神怳怳而外淫。浮云郁而四塞兮，天窈窈而昼阴。雷殷殷而响起兮，声象君之车音。飘风回而起闺兮，举帷幄之襜襜。桂树交而相纷兮，芳酷烈之訚訚。孔雀集而相存兮，玄猨啸而长吟。翡翠胁翼而来萃兮，鸾凤翔而北南。
心凭噫而不舒兮，邪气壮而攻中。下兰台而周览兮，步从容于深宫。正殿块以造天兮，郁并起而穹崇。间徙倚于东厢兮，观夫靡靡而无穷。挤玉户以撼金铺兮，声噌吰而似钟音。
刻木兰以为榱兮，饰文杏以为梁。罗丰茸之游树兮，离楼梧而相撑。施瑰木之欂栌兮，委参差以槺梁。时仿佛以物类兮，象积石之将将。五色炫以相曜兮，烂耀耀而成光。致错石之瓴甓兮，象瑇瑁之文章。张罗绮之幔帷兮，垂楚组之连纲。
抚柱楣以从容兮，览曲台之央央。白鹤噭以哀号兮，孤雌跱于枯杨。日黄昏而望绝兮，怅独托于空堂。悬明月以自照兮，徂清夜于洞房。援雅琴以变调兮，奏愁思之不可长。案流徵以却转兮，声幼妙而复扬。贯历览其中操兮，意慷慨而自卬。左右悲而垂泪兮，涕流离而从横。舒息悒而增欷兮，蹝履起而彷徨。揄长袂以自翳兮，数昔日之諐殃。无面目之可显兮，遂颓思而就床。抟芬若以为枕兮，席荃兰而茝香。
忽寝寐而梦想兮，魄若君之在旁。惕寤觉而无见兮，魂迋迋若有亡。众鸡鸣而愁予兮，起视月之精光。观众星之行列兮，毕昴出于东方。望中庭之蔼蔼兮，若季秋之降霜。夜曼曼其若岁兮，怀郁郁其不可再更。澹偃蹇而待曙兮，荒亭亭而复明。妾人窃自悲兮，究年岁而不敢忘。",https://so.gushiwen.org/shiwenv_5452fb360959.aspx
1801,"劝君莫惜金缕衣，劝君惜取少年时。
花开堪折直须折，莫待无花空折枝。",https://so.gushiwen.org/shiwenv_d5cea0c3607d.aspx
1802,"玉殿春浓花烂熳，簇神仙伴。罗裙窣地缕黄金，奏清音。
酒阑歌罢两沉沉，一笑动君心。永愿作鸳鸯伴，恋情深。",https://so.gushiwen.org/shiwenv_1ad31b1f1bff.aspx
1803,"谩说投诗赠汨罗，身今且乐奈渠何。
尝闻求福木居士，试向艾人成祝呵。
忠言不用竟沉死，留得文章星斗罗。
何意更觞昌歜酒，为君击节一长歌。
年年端午风兼雨，似为屈原陈昔冤。
我欲于谁论许事，舍南舍北鹁鸠喧。",https://so.gushiwen.org/shiwenv_df4c979e0866.aspx
1804,"丁巳重阳前三日，梦亡妇淡妆素服，执手哽咽，语多不复能记。但临别有云：“衔恨愿为天上月，年年犹得向郎圆。”妇素未工诗，不知何以得此也，觉后感赋。
瞬息浮生，薄命如斯，低徊怎忘。记绣榻闲时，并吹红雨；雕阑曲处，同倚斜阳。梦好难留，诗残莫续，赢得更深哭一场。遗容在，只灵飙一转，未许端详。重寻碧落茫茫。料短发、朝来定有霜。便人间天上，尘缘未断，春花秋叶，触绪还伤。欲结绸缪，翻惊摇落，减尽荀衣昨日香。真无奈，倩声声邻笛，谱出回肠。",https://so.gushiwen.org/shiwenv_96845a93c298.aspx
1805,"维太平不易之元，蓉桂竞芳之月，无可奈何之日，怡红院浊玉，谨以群花之蕊，冰鲛之縠，沁芳之泉，枫露之茗，四者虽微，聊以达诚申信，乃致祭于白帝宫中抚司秋艳芙蓉女儿之前曰：
窃思女儿自临浊世，迄今凡十有（通“又）”六载。其先之乡籍姓氏，湮沦而莫能考者久矣。而玉得于衾枕栉沐之间，栖息宴游之夕，亲昵狎亵，相与共处者，仅五年八月有奇。
忆女儿曩生之昔，其为质则金玉不足喻其贵，其为性则冰雪不足喻其洁，其为神则星日不足喻其精，其为貌则花月不足喻其色。姊娣悉慕媖娴，妪媪咸仰惠德。
孰料鸠鸩恶其高，鹰鸷翻遭罦罬；薋葹妒其臭，茝兰竟被芟鉏！花原自怯，岂奈狂飙；柳本多愁，何禁骤雨！偶遭蛊虿之谗，遂抱膏肓之疚。故樱唇红褪，韵吐呻吟；杏脸香枯，色陈顑颔。诼谣謑诟，出自屏帏；荆棘蓬榛，蔓延户牖。岂招尤则替，实攘诟而终。既忳幽沉于不尽，复含罔屈于无穷。高标见嫉，闺帏恨比长沙；直烈遭危，巾帼惨于羽野。自蓄辛酸，谁怜夭折？仙云既散，芳趾难寻。洲迷聚窟，何来却死之香？海失灵槎，不获回生之药。
眉黛烟青，昨犹我画；指环玉冷，今倩谁温？鼎炉之剩药犹存，襟泪之余痕尚渍。镜分鸾别，愁开麝月之奁；梳化龙飞，哀折檀云之齿。委金钿于草莽，拾翠盒于尘埃。楼空鳷鹊，徒悬七夕之针；带断鸳鸯，谁续五丝之缕？
况乃金天属节，白帝司时，孤衾有梦，空室无人。桐阶月暗，芳魂与倩影同销；蓉帐香残，娇喘共细言皆绝。连天衰草，岂独蒹葭；匝地悲声，无非蟋蟀。露阶晚砌，穿帘不度寒砧；雨荔秋垣，隔院希闻怨笛。芳名未泯，檐前鹦鹉犹呼；艳质将亡，槛外海棠预萎。捉迷屏后，莲瓣无声；斗草庭前，兰芳枉待。抛残绣线，银笺彩缕谁裁？褶断冰丝，金斗御香未熨。
昨承严命，既趋车而远陟芳园；今犯慈威，复拄杖而近抛孤柩。及闻蕙棺被燹，惭违共穴之盟；石椁成灾，愧迨同灰之诮。
尔乃西风古寺，淹滞青燐，落日荒丘，零星白骨。楸榆飒飒，蓬艾萧萧。隔雾圹以啼猿，绕烟塍而泣鬼。自为红绡帐里，公子情深；始信黄土陇中，女儿命薄！汝南泪血，斑斑洒向西风；梓泽馀衷，默默诉凭冷月。
呜呼！固鬼蜮之为灾，岂神灵而亦妒？箝诐奴之口，讨岂从宽？剖悍妇之心，忿犹未释！在卿之尘缘虽浅，而玉之鄙意尤深。因蓄惓惓之思，不禁谆谆之问。
始知上帝垂旌，花宫待诏，生侪兰蕙，死辖芙蓉。听小婢之言，似涉无稽；据浊玉之思，则深为有据。何也：昔叶法善摄魂以撰碑，李长吉被诏而为记，事虽殊其理则一也。故相物以配才，苟非其人，恶乃滥乎其位？始信上帝委托权衡，可谓至洽至协，庶不负其所秉赋也。因希其不昧之灵，或陟降于兹，特不揣鄙俗之词，有污慧听。乃歌而招之曰：
天何如是之苍苍兮，乘玉虬以游乎穹窿耶？地何如是之茫茫兮，驾瑶象以降乎泉壤耶？望伞盖之陆离兮，抑箕尾之光耶？列羽葆而为前导兮，卫危虚于傍耶？驱丰隆以为庇从兮，望舒月以临耶？听车轨而伊轧兮，御鸾鹥以征耶？闻馥郁而薆然兮，纫蘅杜以为纕耶？炫裙裾之烁烁兮，镂明月以为珰耶？借葳蕤而成坛畤兮，檠莲焰以烛兰膏耶？文瓠瓟以为觯斝兮，漉醽醁以浮桂醑耶？瞻云气而凝盼兮，仿佛有所觇耶？俯窈窕而属耳兮，恍惚有所闻耶？期汗漫而无夭阏兮，忍捐弃予于尘埃耶？倩风廉之为余驱车兮，冀联辔而携归耶？余中心为之慨然兮，徒噭噭而何为耶？卿偃然而长寝兮，岂天运之变于斯耶？既窀穸且安稳兮，反其真而又奚化耶？余犹桎梏而悬附兮，灵格余以嗟来耶？来兮止兮，卿其来耶？
若夫鸿蒙而居，寂静以处，虽临于兹，余亦莫睹。搴烟萝而为步障，列苍蒲而森行伍。警柳眼之贪眠，释莲心之味苦。素女约于桂岩，宓妃迎于兰渚。弄玉吹笙，寒簧击敔。征嵩岳之妃，启骊山之姥。龟呈洛浦之灵，兽作咸池之舞。潜赤水兮龙吟，集珠林兮凤翥。爰格爰诚，匪簠匪莒。发轫乎霞城，还旌乎玄圃。既显微而若通，复氤氲而倏阻。离合兮烟云，空蒙兮雾雨。尘霾敛兮星高，溪山丽兮月午。何心意之忡忡，若寤寐之栩栩？余乃欷歔怅望，泣涕彷徨。人语兮寂历，天籁兮篔筜。鸟惊散而飞，鱼唼喋以响。志哀兮是祷，成礼兮期祥。呜呼哀哉！尚飨！",https://so.gushiwen.org/shiwenv_e6d2a3f7c6bc.aspx
1806,"白也诗无敌，飘然思不群。
清新庾开府，俊逸鲍参军。
渭北春天树，江东日暮云。
何时一樽酒，重与细论文。",https://so.gushiwen.org/shiwenv_6d92137e47bc.aspx
1807,"春近寒虽转，梅舒雪尚飘。
从风还共落，照日不俱销。
叶开随足影，花多助重条。
今来渐异昨，向晚判胜朝。",https://so.gushiwen.org/shiwenv_738cf431555c.aspx
1808,"新寒中酒敲窗雨，残香细袅秋情绪。才道莫伤神，青衫湿一痕。
无聊成独卧，弹指韶光过。记得别伊时，桃花柳万丝。",https://so.gushiwen.org/shiwenv_5e6555ffe12e.aspx
1809,"人生若只如初见，何事秋风悲画扇。
等闲变却故人心，却道故人心易变。
骊山语罢清宵半，泪雨霖铃终不怨。
何如薄幸锦衣郎，比翼连枝当日愿。",https://so.gushiwen.org/shiwenv_85e93138ed65.aspx
1810,"梅雪争春未肯降，骚人搁笔费评章。
梅须逊雪三分白，雪却输梅一段香。",https://so.gushiwen.org/shiwenv_8f1be8b774c2.aspx
1811,"笑矣乎，笑矣乎。
君不见曲如钩，古人知尔封公侯。
君不见直如弦，古人知尔死道边。
张仪所以只掉三寸舌，苏秦所以不垦二顷田。
笑矣乎，笑矣乎。
君不见沧浪老人歌一曲，还道沧浪濯吾足。
平生不解谋此身，虚作离骚遣人读。
笑矣乎，笑矣乎。
赵有豫让楚屈平，卖身买得千年名。
巢由洗耳有何益，夷齐饿死终无成。
君爱身后名，我爱眼前酒。
饮酒眼前乐，虚名何处有。
男儿穷通当有时，曲腰向君君不知。
猛虎不看几上肉，洪炉不铸囊中锥。
笑矣乎，笑矣乎。
宁武子，朱买臣，扣角行歌背负薪。
今日逢君君不识，岂得不如佯狂人。",https://so.gushiwen.org/shiwenv_b1ec13f92f38.aspx
1812,"清晨发陇西，日暮飞狐谷。
秋月照层岭，寒风扫高木。
雾露夜侵衣，关山晓催轴。
君去欲何之？参差间原陆。
一见终无缘，怀悲空满目。",https://so.gushiwen.org/shiwenv_6e8cb6f9f6d8.aspx
1813,"人道横江好，侬道横江恶。
一风三日吹倒山，白浪高于瓦官阁。
海潮南去过浔阳，牛渚由来险马当。
横江欲渡风波恶，一水牵愁万里长。
横江西望阻西秦，汉水东连扬子津。
白浪如山那可渡，狂风愁杀峭帆人。
海神来过恶风回，浪打天门石壁开。
浙江八月何如此？涛似连山喷雪来！
横江馆前津吏迎，向余东指海云生。
郎今欲渡缘何事？如此风波不可行！
月晕天风雾不开，海鲸东蹙百川回。
惊波一起三山动，公无渡河归去来。",https://so.gushiwen.org/shiwenv_d8101ab76713.aspx
1814,"大车槛槛，毳衣如菼。岂不尔思？畏子不敢。
大车啍啍，毳衣如璊。岂不尔思？畏子不奔。
榖则异室，死则同穴。谓予不信，有如皎日。",https://so.gushiwen.org/shiwenv_28dd9b7680d9.aspx
1815,吴山越山山下水，总是凄凉意。江流今古愁，山雨兴亡泪。沙鸥笑人闲未得。,https://so.gushiwen.org/shiwenv_119a64e9d0e9.aspx
1816,"孟冬十月，北风徘徊，天气肃清，繁霜霏霏。
鵾鸡晨鸣，鸿雁南飞，鸷鸟潜藏，熊罴窟栖。
钱镈停置，农收积场，逆旅整设，以通贾商。
幸甚至哉！歌以咏志。",https://so.gushiwen.org/shiwenv_65b0be6fd721.aspx
1817,"门有万里客，问君何乡人。
褰裳起从之，果得心所亲。
挽裳对我泣，太息前自陈。
本是朔方士，今为吴越民。
行行将复行，去去适西秦。",https://so.gushiwen.org/shiwenv_969f7e0339f9.aspx
1818,"羔裘如濡，洵直且侯。彼其之子，舍命不渝。
羔裘豹饰，孔武有力。彼其之子，邦之司直。
羔裘晏兮，三英粲兮。彼其之子，邦之彦兮。",https://so.gushiwen.org/shiwenv_49f0b8e524f2.aspx
1819,"几回花下坐吹箫，银汉红墙入望遥。
似此星辰非昨夜，为谁风露立中宵。
缠绵思尽抽残茧，宛转心伤剥后蕉。
三五年时三五月，可怜杯酒不曾消。",https://so.gushiwen.org/shiwenv_3b1108c2df7b.aspx
1820,"一树寒梅白玉条，迥临村路傍溪桥。
不知近水花先发，疑是经冬雪未销。",https://so.gushiwen.org/shiwenv_b4060e097a66.aspx
1821,"杜陵叟，杜陵居，岁种薄田一顷余。
三月无雨旱风起，麦苗不秀多黄死。
九月降霜秋早寒，禾穗未熟皆青乾。
长吏明知不申破，急敛暴征求考课。
典桑卖地纳官租，明年衣食将何如？
剥我身上帛，夺我口中粟。
虐人害物即豺狼，何必钩爪锯牙食人肉？
不知何人奏皇帝，帝心恻隐知人弊。
白麻纸上书德音，京畿尽放今年税。
昨日里胥方到门，手持敕牒榜乡村。
十家租税九家毕，虚受吾君蠲免恩。",https://so.gushiwen.org/shiwenv_f5071981bfd1.aspx
1822,"平原草枯矣，重阳后、黄叶树骚骚。记玉勒青丝，落花时节，曾逢拾翠，忽听吹箫。今来是、烧痕残碧尽，霜影乱红凋。秋水映空，寒烟如织，皂雕飞处，天惨云高。
人生须行乐，君知否？容易两鬓萧萧。自与东君作别，刬地无聊。算功名何许，此身博得，短衣射虎，沽酒西郊。便向夕阳影里，倚马挥毫。",https://so.gushiwen.org/shiwenv_2278e6f8a29f.aspx
1823,"世人结交须黄金，黄金不多交不深。
纵令然诺暂相许，终是悠悠行路心。",https://so.gushiwen.org/shiwenv_f3dfd88ea154.aspx
1824,"东飞伯劳西飞燕，黄姑织女时相见。
谁家女儿对门居，开颜发艳照里闾。
南窗北牖挂明光，罗帷绮箔脂粉香。
女儿年几十五六，窈窕无双颜如玉。
三春已暮花从风，空留可怜与谁同。",https://so.gushiwen.org/shiwenv_4714f3eae1e7.aspx
1825,"江干远树浮，天末孤烟起。
江天自如合，烟树还相似。
沧流未可源，高帆去何已。",https://so.gushiwen.org/shiwenv_ab33e7a49bd7.aspx
1826,"文王有声，遹骏有声。遹求厥宁，遹观厥成。文王烝哉！
文王受命，有此武功。既伐于崇，作邑于丰。文王烝哉！
筑城伊淢，作丰伊匹。匪棘其欲，遹追来孝。王后烝哉！
王公伊濯，维丰之垣。四方攸同，王后维翰。王后烝哉！
丰水东注，维禹之绩。四方攸同，皇王维辟。皇王烝哉！
镐京辟雍，自西自东，自南自北，无思不服。皇王烝哉！
考卜维王，宅是镐京。维龟正之，武王成之。武王烝哉！
丰水有芑，武王岂不仕？诒厥孙谋，以燕翼子。武王烝哉！",https://so.gushiwen.org/shiwenv_b1d914b33ab8.aspx
1827,"橘柚垂华实，乃在深山侧。
闻君好我甘，窃独自雕饰。
委身玉盘中，历年冀见食。
芳菲不相投，青黄忽改色。
人倘欲我知，因君为羽翼。",https://so.gushiwen.org/shiwenv_af60b8380c2d.aspx
1828,"鸱鴸见城邑，其国有放士。
念彼怀王世，当时数来止。
青丘有奇鸟，自言独见尔；
本为迷者生，不以喻君子。",https://so.gushiwen.org/shiwenv_f5b84e4e1282.aspx
1829,"逝矣经天日，悲哉带地川。
寸阴无停晷，尺波岂徒旋。
年往迅劲矢，时来亮急弦。
远期鲜克及，盈数固希全。
容华夙夜零，体泽坐自捐。
兹物苟难停，吾寿安得延。
俛仰逝将过，倏忽几何间。
慷慨亦焉诉，天道良自然。
但恨功名薄，竹帛无所宣。
迨及岁未暮，长歌乘我闲。",https://so.gushiwen.org/shiwenv_b9ad32213da8.aspx
1830,"日居月诸，照临下土。乃如之人兮，逝不古处？胡能有定？宁不我顾。
日居月诸，下土是冒。乃如之人兮，逝不相好。胡能有定？宁不我报。
日居月诸，出自东方。乃如之人兮，德音无良。胡能有定？俾也可忘。
日居月诸，东方自出。父兮母兮，畜我不卒。胡能有定？报我不述。",https://so.gushiwen.org/shiwenv_2ba9697f257e.aspx
1831,"故园今夕是元宵，独向蛮村坐寂寥。
赖有遗经堪作伴，喜无车马过相邀。
春还草阁梅先动，月满虚庭雪未消。
堂上花灯诸第集，重闱应念一身遥。
去年今日卧燕台，铜鼓中宵隐地雷。
月傍苑楼灯影暗，风传阁道马蹄回。
炎荒万里频回首，羌笛三更谩自哀。
尚忆先朝多乐事，孝皇曾为两宫开。",https://so.gushiwen.org/shiwenv_51b31a94d5eb.aspx
1832,"蕤宾五月中，清朝起南颸。
不驶亦不驰，飘飘吹我衣。
重云蔽白日，闲雨纷微微。
流目视西园，烨烨荣紫葵。
于今甚可爱，奈何当复衰！
感物愿及时，每恨靡所挥。
悠悠待秋稼，寥落将赊迟。
逸想不可淹，猖狂独长悲！",https://so.gushiwen.org/shiwenv_483d17668e82.aspx
1833,"皎皎白驹，食我场苗。絷之维之，以永今朝。所谓伊人，于焉逍遥？
皎皎白驹，食我场藿。絷之维之，以永今夕。所谓伊人，于焉嘉客？
皎皎白驹，贲然来思。尔公尔侯，逸豫无期？慎尔优游，勉尔遁思。
皎皎白驹，在彼空谷。生刍一束，其人如玉。毋金玉尔音，而有遐心。",https://so.gushiwen.org/shiwenv_6c063fd49dcc.aspx
1834,"洞庭之东江水西，帘旌不动夕阳迟。
登临吴蜀横分地，徙倚湖山欲暮时。
万里来游还望远，三年多难更凭危。
白头吊古风霜里，老木沧波无限悲。
天入平湖晴不风，夕帆和雁正浮空。
楼头客子杪秋后，日落君山元气中。
北望可堪回白首，南游聊得看丹枫。
翰林物色分留少，诗到巴陵还未工。",https://so.gushiwen.org/shiwenv_f56ddf3640ad.aspx
1835,"孤鹤归飞，再过辽天，换尽旧人。念累累枯冢，茫茫梦境，王侯蝼蚁，毕竟成尘。载酒园林，寻花巷陌，当日何曾轻负春。流年改，叹围腰带剩，点鬓霜新。
交亲零落如云，又岂料如今馀此身。幸眼明身健，茶甘饭软，非惟我老，更有人贫。躲尽危机，消残壮志，短艇湖中闲采莼。吾何恨，有渔翁共醉，溪友为邻。",https://so.gushiwen.org/shiwenv_158f6256e498.aspx
1836,"潜虬媚幽姿，飞鸿响远音。
薄霄愧云浮，栖川怍渊沉。
进德智所拙，退耕力不任。
徇禄反穷海，卧疴对空林。
衾枕昧节候，褰开暂窥临。
倾耳聆波澜，举目眺岖嵚。
初景革绪风，新阳改故阴。
池塘生春草，园柳变鸣禽。
祁祁伤豳歌，萋萋感楚吟。
索居易永久，离群难处心。
持操岂独古，无闷征在今。",https://so.gushiwen.org/shiwenv_a0b08f0ef26c.aspx
1837,"昨日登高罢，今朝更举觞。
菊花何太苦，遭此两重阳？",https://so.gushiwen.org/shiwenv_3f7e9821c1e4.aspx
1838,"伏雨朝寒愁不胜，那能还傍杏花行。去年高摘斗轻盈。
漫惹炉烟双袖紫，空将酒晕一衫青。人间何处问多情。",https://so.gushiwen.org/shiwenv_f05e33d6c7a1.aspx
1839,"凉风吹夜雨，萧瑟动寒林。
正有高堂宴，能忘迟暮心？
军中宜剑舞，塞上重笳音。
不作边城将，谁知恩遇深！",https://so.gushiwen.org/shiwenv_072b1a3b49d9.aspx
1840,"丁丁海女弄金环，雀钗翘揭双翅关。
六宫不语一生闲，高悬银牓照青山。
长眉凝绿几千年，清凉堪老镜中鸾。
秋肌稍觉玉衣寒，空光贴妥水如天。",https://so.gushiwen.org/shiwenv_f22f0c693a85.aspx
1841,"平生睡足处，云梦泽南州。
一夜风欺竹，连江雨送秋。
格卑常汩汩，力学强悠悠。
终掉尘中手，潇湘钓漫流。",https://so.gushiwen.org/shiwenv_0f5a90d86287.aspx
1842,"问春从此去，几日到秦原。
凭寄还乡梦，殷勤入故园。",https://so.gushiwen.org/shiwenv_d09e69694c6f.aspx
1843,"缀玉联珠六十年，谁教冥路作诗仙。
浮云不系名居易，造化无为字乐天。
童子解吟长恨曲，胡儿能唱琵琶篇。
文章已满行人耳，一度思卿一怆然。",https://so.gushiwen.org/shiwenv_24e69d374b9e.aspx
1844,"朔方烽火照甘泉，长安飞将出祁连。
犀渠玉剑良家子，白马金羁侠少年。
平明偃月屯右地，薄暮鱼丽逐左贤。
谷中石虎经衔箭，山上金人曾祭天。
天涯一去无穷已，蓟门迢递三千里。
朝见马岭黄沙合，夕望龙城阵云起。
庭中奇树已堪攀，塞外征人殊未还。
白云初下天山外，浮云直向五原间。
关山万里不可越，谁能坐对芳菲月。
流水本自断人肠，坚冰旧来伤马骨。
边庭节物与华异，冬霰秋霜春不歇。
长风萧萧渡水来，归雁连连映天没。
从军行，军行万里出龙庭，单于渭桥今已拜，将军何处觅功名。",https://so.gushiwen.org/shiwenv_67d74e79ebf2.aspx
1845,"青山隐隐水迢迢，秋尽江南草未凋。
二十四桥明月夜，玉人何处教吹箫？",https://so.gushiwen.org/shiwenv_24dacc9084c8.aspx
1846,"为恋巴江好，无辞瘴雾蒸。
纵能朝杜宇，可得值苍鹰。
石小虚填海，芦铦未破矰。
知来有乾鹊，何不向雕陵。",https://so.gushiwen.org/shiwenv_9220e555da99.aspx
1847,"雨雪隔榆溪，从军度陇西。
绕阵看狐迹，依山见马蹄。
天寒旗彩坏，地暗鼓声低。
漫漫愁云起，苍苍别路迷。",https://so.gushiwen.org/shiwenv_d32915f64a3b.aspx
1848,"似花还似非花，也无人惜从教坠。抛家傍路，思量却是，无情有思。萦损柔肠，困酣娇眼，欲开还闭。梦随风万里，寻郎去处，又还被、莺呼起。
不恨此花飞尽，恨西园、落红难缀。晓来雨过，遗踪何在？一池萍碎。春色三分，二分尘土，一分流水。细看来，不是杨花，点点是离人泪。",https://so.gushiwen.org/shiwenv_61aafc0a47a9.aspx
1849,"郑公樗散鬓成丝，酒后常称老画师。
万里伤心严谴日，百年垂死中兴时。
苍惶已就长途往，邂逅无端出饯迟。
便与先生应永诀，九重泉路尽交期。",https://so.gushiwen.org/shiwenv_78fcd49a143e.aspx
1850,"余囚北庭，坐一土室。室广八尺，深可四寻。单扉低小，白间短窄，污下而幽暗。当此夏日，诸气萃然：雨潦四集，浮动床几，时则为水气；涂泥半朝，蒸沤历澜，时则为土气；乍晴暴热，风道四塞，时则为日气；檐阴薪爨，助长炎虐，时则为火气；仓腐寄顿，陈陈逼人，时则为米气；骈肩杂遝，腥臊汗垢，时则为人气；或圊溷、或毁尸、或腐鼠，恶气杂出，时则为秽气。叠是数气，当之者鲜不为厉。而予以孱弱，俯仰其间，於兹二年矣，幸而无恙，是殆有养致然尔。然亦安知所养何哉？孟子曰：「吾善养吾浩然之气。」彼气有七，吾气有一，以一敌七，吾何患焉！况浩然者，乃天地之正气也，作正气歌一首。
天地有正气，杂然赋流形。下则为河岳，上则为日星。
于人曰浩然，沛乎塞苍冥。皇路当清夷，含和吐明庭。
时穷节乃见，一一垂丹青。在齐太史简，在晋董狐笔。
在秦张良椎，在汉苏武节。为严将军头，为嵇侍中血。
为张睢阳齿，为颜常山舌。或为辽东帽，清操厉冰雪。
或为出师表，鬼神泣壮烈。或为渡江楫，慷慨吞胡羯。
或为击贼笏，逆竖头破裂。是气所磅礴，凛烈万古存。
当其贯日月，生死安足论。地维赖以立，天柱赖以尊。
三纲实系命，道义为之根。嗟予遘阳九，隶也实不力。
楚囚缨其冠，传车送穷北。鼎镬甘如饴，求之不可得。
阴房阗鬼火，春院閟天黑。牛骥同一皂，鸡栖凤凰食。
一朝蒙雾露，分作沟中瘠。如此再寒暑，百沴自辟易。
嗟哉沮洳场，为我安乐国。岂有他缪巧，阴阳不能贼。
顾此耿耿在，仰视浮云白。悠悠我心悲，苍天曷有极。
哲人日已远，典刑在夙昔。风檐展书读，古道照颜色。",https://so.gushiwen.org/shiwenv_8cd2e7482da9.aspx
1851,"有龙于飞，周遍天下。
五蛇从之，为之承辅。
龙返其乡，得其处所。
四蛇从之，得其露雨。
一蛇羞之，桥死于中野。",https://so.gushiwen.org/shiwenv_1585dd289ef9.aspx
1852,"狼跋其胡，载疐其尾。公孙硕肤，赤舄几几。
狼疐其尾，载跋其胡。公孙硕肤，德音不瑕？",https://so.gushiwen.org/shiwenv_24e4833c75cc.aspx
1853,雪纷纷，掩重门，不由人不断魂，瘦损江梅韵。那里是清江江上村，香闺里冷落谁瞅问？好一个憔悴的凭栏人。,https://so.gushiwen.org/shiwenv_fc0c91c784cb.aspx
1854,"苦忆荆州醉司马，谪官樽酒定常开。
九江日落醒何处，一柱观头眠几回。
可怜怀抱向人尽，欲问平安无使来。
故凭锦水将双泪，好过瞿塘滟滪堆。",https://so.gushiwen.org/shiwenv_01756720104a.aspx
1855,"月华如水，波纹似练，几簇淡烟衰柳。塞鸿一夜尽南飞，谁与问倚楼人瘦。
韵拈风絮，录成金石，不是舞裙歌袖。从前负尽扫眉才，又担阁镜囊重绣。",https://so.gushiwen.org/shiwenv_29cf4391e6c8.aspx
1856,"飒飒秋雨中，浅浅石溜泻。
跳波自相溅，白鹭惊复下。",https://so.gushiwen.org/shiwenv_c3333ddb29d0.aspx
1857,"晚逐香车入凤城，东风斜揭绣帘轻，慢回娇眼笑盈盈。
消息未通何计是？便须佯醉且随行，依稀闻道太狂生。",https://so.gushiwen.org/shiwenv_9ccee9f7ffb6.aspx
1858,"生年不满百，常怀千岁忧。
昼短苦夜长，何不秉烛游！
为乐当及时，何能待来兹？
愚者爱惜费，但为後世嗤。
仙人王子乔，难可与等期。",https://so.gushiwen.org/shiwenv_4dedd807c808.aspx
1859,天丁震怒，掀翻银海，散乱珠箔。六出奇花飞滚滚，平填了、山中丘壑。皓虎颠狂，素麟猖獗，掣断真珠索。玉龙酣战，鳞甲满天飘落。谁念万里关山，征夫僵立，缟带占旗脚。色映戈矛，光摇剑戟，杀气横戎幕。貔虎豪雄，偏裨真勇，非与谈兵略。须一醉，看取碧空寥廓。,https://so.gushiwen.org/shiwenv_7f64ea143086.aspx
1860,"花近高楼伤客心，万方多难此登临。
锦江春色来天地，玉垒浮云变古今。
北极朝廷终不改，西山寇盗莫相侵。
可怜后主还祠庙，日暮聊为《梁甫吟》。",https://so.gushiwen.org/shiwenv_f635f8f8edb7.aspx
1861,"南北驱驰报主情，江花边草笑平生。
一年三百六十日，多是横戈马上行。 ",https://so.gushiwen.org/shiwenv_b801aa227372.aspx
1862,"亭前春逐红英尽，舞态徘徊。细雨霏微，不放双眉时暂开。
绿窗冷静芳音断，香印成灰。可奈情怀，欲睡朦胧入梦来。",https://so.gushiwen.org/shiwenv_eca7beb9e749.aspx
1863,"无赖诗魔昏晓侵，绕篱欹石自沉音。
毫端蕴秀临霜写，口齿噙香对月吟。
满纸自怜题素怨，片言谁解诉秋心？
一从陶令评章后，千古高风说到今。",https://so.gushiwen.org/shiwenv_50762289f5e6.aspx
1864,"问君何事轻离别，一年能几团圆月。杨柳乍如丝，故园春尽时。
春归归不得，两桨松花隔。旧事逐寒潮，啼鹃恨未消。",https://so.gushiwen.org/shiwenv_f90de7d4a9b9.aspx
1865,"明月照高楼，流光正徘徊。
上有愁思妇，悲叹有余哀。
借问叹者谁，言是宕子妻。
君行逾十年，孤妾常独栖。
君若清路尘，妾若浊水泥。
浮沉各异势，会合何时谐？
愿为西南风，长逝入君怀。
君怀良不开，贱妾当何依。",https://so.gushiwen.org/shiwenv_5383ef58b8c8.aspx
1866,"偶然相遇人间世，合在增城阿姥家。
有此倾城好颜色，天教晚发赛诸花。",https://so.gushiwen.org/shiwenv_e624146173ed.aspx
1867,"夙龄爱远壑，晚莅见奇山。
标峰彩虹外，置岭白云间。
倾壁忽斜竖，绝顶复孤圆。
归海流漫漫，出浦水溅溅。
野棠开未落，山樱发欲然。
忘归属兰杜，怀禄寄芳荃。
眷言采三秀，徘徊望九仙。",https://so.gushiwen.org/shiwenv_0678d8b7d3fb.aspx
1868,"转烛飘蓬一梦归，欲寻陈迹怅人非。天教心愿与身违。
待月池台空逝水，荫花楼阁漫斜晖，登临不惜更沾衣。",https://so.gushiwen.org/shiwenv_af57ec781a8b.aspx
1869,"寄语天涯客，轻寒底用愁。
春风来不远，只在屋东头。",https://so.gushiwen.org/shiwenv_0789dc67427a.aspx
1870,"肃肃兔罝，椓之丁丁。赳赳武夫，公侯干城。
肃肃兔罝，施于中逵。赳赳武夫，公侯好仇。
肃肃兔罝，施于中林。赳赳武夫，公侯腹心。",https://so.gushiwen.org/shiwenv_205ceb963514.aspx
1871,"有时云与高峰匹，不放松峦历历。望里依岩附壁，一样黏天碧。
有时峰与晴云敌，不许露珠轻滴。别是娇酣颜色，浓淡随伊力。",https://so.gushiwen.org/shiwenv_859e438fe013.aspx
1872,"冰雪林中著此身，不同桃李混芳尘。
忽然一夜清香发，散作乾坤万里春。",https://so.gushiwen.org/shiwenv_1ad0b1b0aa43.aspx
1873,"幽兰露，如啼眼。
无物结同心，烟花不堪剪。
草如茵，松如盖。
风为裳，水为佩。
油壁车，夕相待。
冷翠烛，劳光彩。
西陵下，风吹雨。",https://so.gushiwen.org/shiwenv_953644c85910.aspx
1874,"巴子城头青草暮，巴山重叠相逢处。燕子占巢花脱树。杯且举，瞿塘水阔舟难渡。
天外吴门清霅路。君家正在吴门住。赠我柳枝情几许。春满缕，为君将入江南去。",https://so.gushiwen.org/shiwenv_4d31ee95830a.aspx
1875,"祈父，予王之爪牙。胡转予于恤，靡所止居？
祈父，予王之爪士。胡转予于恤，靡所厎止？
祈父，亶不聪。胡转予于恤？有母之尸饔。",https://so.gushiwen.org/shiwenv_3f6243e9dfb7.aspx
1876,山果熟，水花香，家家风景有池塘。木兰舟上珠帘卷，歌声远，椰子酒倾鹦鹉盏。,https://so.gushiwen.org/shiwenv_3df15b87b66f.aspx
1877,"北方有佳人，绝世而独立。
一顾倾人城，再顾倾人国。
宁不知倾城与倾国？佳人难再得。",https://so.gushiwen.org/shiwenv_8ac2a2fae9c7.aspx
1878,裂石穿云，玉管宜横清更洁。霜天沙漠，鹧鸪风里欲偏斜。凤凰台上暮云遮，梅花惊作黄昏雪。人静也，一声吹落江楼月。,https://so.gushiwen.org/shiwenv_be94c9923a39.aspx
1879,"竹坞无尘水槛清，相思迢递隔重城。
秋阴不散霜飞晚，留得枯荷听雨声。",https://so.gushiwen.org/shiwenv_2a43a14afc10.aspx
1880,"反照入闾巷，忧来与谁语。
古道无人行，秋风动禾黍。",https://so.gushiwen.org/shiwenv_e5deb7b10f87.aspx
1881,"幽梦初回，重阴未开，晓色吹成疏雨。竹槛气寒，莼畹声摇，新绿暗通南浦。未有人行，才半启、回廊朱户。无绪。空望极霓旌，锦书难据。
苔径追忆曾游，念谁伴、秋千彩绳芳柱。犀奁黛卷，凤枕云孤，应也几番凝伫。怎得伊来，花雾绕、小堂深处。留住。直到老、不教归去。",https://so.gushiwen.org/shiwenv_90714b0c1fb5.aspx
1882,"阿房舞殿翻罗袖，金谷名园起玉楼，隋堤古柳缆龙舟。不堪回首，东风还又，野花开暮春时候。
美人自刎乌江岸，战火曾烧赤壁山，将军空老玉门关。伤心秦汉，生民涂炭，读书人一声长叹。",https://so.gushiwen.org/shiwenv_5b5839840693.aspx
1883,"诸葛大名垂宇宙，宗臣遗像肃清高。
三分割据纡筹策，万古云霄一羽毛。
伯仲之间见伊吕，指挥若定失萧曹。
运移汉祚终难复，志决身歼军务劳。",https://so.gushiwen.org/shiwenv_70e98eb5d973.aspx
1884,"秋风兰蕙化为茅，南国凄凉气已消。
只有所南心不改，泪泉和墨写离骚。",https://so.gushiwen.org/shiwenv_cad2f038d73d.aspx
1885,"老去惜花心已懒，爱梅犹绕江村。一枝先破玉溪春。更无花态度，全有雪精神。
剩向空山餐秀色，为渠著句清新。竹根流水带溪云。醉中浑不记，归路月黄昏。",https://so.gushiwen.org/shiwenv_d7e354b39f66.aspx
1886,"浪动灌婴井，寻阳江上风。
开帆入天镜，直向彭湖东。
落景转疏雨，睛云散远空。
名山发佳兴，清赏亦何穷？
石镜挂遥月，香炉灭彩虹。
相思俱对此，举目与君同。",https://so.gushiwen.org/shiwenv_060de6a94198.aspx
1887,"喓喓草虫，趯趯阜螽。未见君子，忧心忡忡。亦既见止，亦既觏止，我心则降。
陟彼南山，言采其蕨。未见君子，忧心惙惙。亦既见止，亦既觏止，我心则说。
陟彼南山，言采其薇。未见君子，我心伤悲。亦既见止，亦既觏止，我心则夷。",https://so.gushiwen.org/shiwenv_1d14d240bccc.aspx
1888,"汉皇重色思倾国，御宇多年求不得。
杨家有女初长成，养在深闺人未识。
天生丽质难自弃，一朝选在君王侧。
回眸一笑百媚生，六宫粉黛无颜色。
春寒赐浴华清池，温泉水滑洗凝脂。
侍儿扶起娇无力，始是新承恩泽时。
云鬓花颜金步摇，芙蓉帐暖度春宵。
春宵苦短日高起，从此君王不早朝。
承欢侍宴无闲暇，春从春游夜专夜。
后宫佳丽三千人，三千宠爱在一身。
金屋妆成娇侍夜，玉楼宴罢醉和春。
姊妹弟兄皆列土，可怜光彩生门户。
遂令天下父母心，不重生男重生女。
骊宫高处入青云，仙乐风飘处处闻。
缓歌慢舞凝丝竹，尽日君王看不足。
渔阳鼙鼓动地来，惊破霓裳羽衣曲。
九重城阙烟尘生，千乘万骑西南行。
翠华摇摇行复止，西出都门百余里。
六军不发无奈何，宛转蛾眉马前死。
花钿委地无人收，翠翘金雀玉搔头。
君王掩面救不得，回看血泪相和流。
黄埃散漫风萧索，云栈萦纡登剑阁。
峨嵋山下少人行，旌旗无光日色薄。
蜀江水碧蜀山青，圣主朝朝暮暮情。
行宫见月伤心色，夜雨闻铃肠断声。
天旋地转回龙驭，到此踌躇不能去。
马嵬坡下泥土中，不见玉颜空死处。
君臣相顾尽沾衣，东望都门信马归。
归来池苑皆依旧，太液芙蓉未央柳。
芙蓉如面柳如眉，对此如何不泪垂。
春风桃李花开日，秋雨梧桐叶落时。
西宫南内多秋草，落叶满阶红不扫。
梨园弟子白发新，椒房阿监青娥老。
夕殿萤飞思悄然，孤灯挑尽未成眠。
迟迟钟鼓初长夜，耿耿星河欲曙天。
鸳鸯瓦冷霜华重，翡翠衾寒谁与共。
悠悠生死别经年，魂魄不曾来入梦。
临邛道士鸿都客，能以精诚致魂魄。
为感君王辗转思，遂教方士殷勤觅。
排空驭气奔如电，升天入地求之遍。
上穷碧落下黄泉，两处茫茫皆不见。
忽闻海上有仙山，山在虚无缥渺间。
楼阁玲珑五云起，其中绰约多仙子。
中有一人字太真，雪肤花貌参差是。
金阙西厢叩玉扃，转教小玉报双成。
闻道汉家天子使，九华帐里梦魂惊。
揽衣推枕起徘徊，珠箔银屏迤逦开。
云鬓半偏新睡觉，花冠不整下堂来。
风吹仙袂飘飖举，犹似霓裳羽衣舞。
玉容寂寞泪阑干，梨花一枝春带雨。
含情凝睇谢君王，一别音容两渺茫。
昭阳殿里恩爱绝，蓬莱宫中日月长。
回头下望人寰处，不见长安见尘雾。
惟将旧物表深情，钿合金钗寄将去。
钗留一股合一扇，钗擘黄金合分钿。
但教心似金钿坚，天上人间会相见。
临别殷勤重寄词，词中有誓两心知。
七月七日长生殿，夜半无人私语时。
在天愿作比翼鸟，在地愿为连理枝。
天长地久有时尽，此恨绵绵无绝期。",https://so.gushiwen.org/shiwenv_09d31b73b44d.aspx
1889,"四月维夏，六月徂署。先祖匪人，胡宁忍予？
秋日凄凄，百卉具腓。乱离瘼矣，爰其适归？
冬日烈烈，飘风发发。民莫不穀，我独何害？
山有嘉卉，侯栗侯梅。废为残贼，莫知其尤！
相彼泉水，载清载浊。我日构祸，曷云能穀？
滔滔江汉，南国之纪。尽瘁以仕，宁莫我有？
匪鹑匪鸢，翰飞戾天。匪鳣匪鲔，潜逃于渊。
山有蕨薇，隰有杞桋。君子作歌，维以告哀。",https://so.gushiwen.org/shiwenv_8916d5f5131e.aspx
1890,"径暖草如积，山晴花更繁。
纵横一川水，高下数家村。
静憩鸡鸣午，荒寻犬吠昏。
归来向人说，疑是武陵源。",https://so.gushiwen.org/shiwenv_a53b2cbfd9db.aspx
1891,倭堕低梳髻，连娟细扫眉。终日两相思。为君憔悴尽，百花时。,https://so.gushiwen.org/shiwenv_78d7c09f679a.aspx
1892,"柳垂丝，花满树，莺啼楚岸春天暮。棹轻舟，出深浦，缓唱渔郎归去。
罢垂纶，还酌醑，孤村遥指云遮处。下长汀，临深渡，惊起一行沙鹭。",https://so.gushiwen.org/shiwenv_e9f1047b53b0.aspx
1893,"月化五白龙，翻飞凌九天。
胡沙惊北海，电扫洛阳川。
虏箭雨宫阙，皇舆成播迁。
英王受庙略，秉钺清南边。
云旗卷海雪，金戟罗江烟。
聚散百万人，弛张在一贤。
霜台降群彦，水国奉戎旃。
绣服开宴语，天人借楼船。
如登黄金台，遥谒紫霞仙。
卷身编蓬下，冥机四十年。
宁知草间人，腰下有龙泉。
浮云在一决，誓欲清幽燕。
愿与四座公，静谈金匮篇。
齐心戴朝恩，不惜微躯捐。
所冀旄头灭，功成追鲁连。",https://so.gushiwen.org/shiwenv_b00db7521aea.aspx
1894,"岸柳垂金线，雨晴莺百啭。
家住绿杨边，往来多少年。
马嘶芳草远，高搂帘半掩。
敛袖翠蛾攒，相逢尔许难。",https://so.gushiwen.org/shiwenv_5a89af5d4e56.aspx
1895,柳濛烟梨雪参差，犬吠柴荆，燕语茅茨。老瓦盆边，田家翁媪，鬓发如丝。桑柘外秋千女儿，髻双鸦斜插花枝。转眄移时，应叹行人，马上哦诗。,https://so.gushiwen.org/shiwenv_01cc64eccdc7.aspx
1896,归路近，扣舷歌，采真珠处水风多。曲岸小桥山月过，烟深锁，豆蔻花垂千万朵。,https://so.gushiwen.org/shiwenv_8698b3260bb5.aspx
1897,"式微，式微，胡不归？微君之故，胡为乎中露！
式微，式微，胡不归？微君之躬，胡为乎泥中！",https://so.gushiwen.org/shiwenv_0e1fe871ec57.aspx
1898,"王子析道论，微言破秋毫。
还归布山隐，兴入天云高。
尔去安可迟？瑶草恐衰歇。
我心亦怀归，屡梦松上月。
傲然遂独往，长啸开岩扉。
林壑久已芜，石道生蔷薇。
愿言弄笙鹤，岁晚来相依。",https://so.gushiwen.org/shiwenv_3a5d57fa66e2.aspx
1899,"候馆梅残，溪桥柳细。草薰风暖摇征辔。离愁渐远渐无穷，迢迢不断如春水。
寸寸柔肠，盈盈粉泪。楼高莫近危阑倚。平芜尽处是春山，行人更在春山外。",https://so.gushiwen.org/shiwenv_a6ac390bd248.aspx
1900,"出自北门，忧心殷殷。终窭且贫，莫知我艰。已焉哉！天实为之，谓之何哉！
王事适我，政事一埤益我。我入自外，室人交徧谪我。已焉哉！天实为之，谓之何哉！
王事敦我，政事一埤遗我。我入自外，室人交徧摧我。已焉哉！天实为之，谓之何哉！",https://so.gushiwen.org/shiwenv_a034b12584f2.aspx
1901,"谊为长沙王傅三年，有鵩飞入谊舍。鵩似鸮，不祥鸟也。谊即以谪居长沙，长沙卑湿，谊自伤悼，以为寿不得长，乃为赋以自广也。其辞曰：
单阏之岁兮，四月孟夏，庚子日斜兮，鵩集予舍。止于坐隅兮，貌甚闲暇。异物来萃兮，私怪其故。发书占之兮，谶言其度，曰：“野鸟入室兮，主人将去。”请问于鵩兮：“予去何之？吉乎告我，凶言其灾。淹速之度兮，语予其期。”鵩乃叹息，举首奋翼；口不能言，请对以臆：
“万物变化兮，固无休息。斡流而迁兮，或推而还。形气转续兮，变化而蟺。沕穆无穷兮，胡可胜言！祸兮福所依，福兮祸所伏；忧喜聚门兮，吉凶同域。彼吴强大兮，夫差以败；越栖会稽兮，勾践霸世。斯游遂成兮，卒被五刑；傅说胥靡兮，乃相武丁。夫祸之与福兮，何异纠纆；命不可说兮，孰知其极！水激则旱兮，矢激则远；万物回薄兮，振荡相转。云蒸雨降兮，纠错相纷；大钧播物兮，坱圠无垠。天不可预虑兮，道不可预谋；迟速有命兮，焉识其时。
且夫天地为炉兮，造化为工；阴阳为炭兮，万物为铜。合散消息兮，安有常则？千变万化兮，未始有极，忽然为人兮，何足控抟；化为异物兮，又何足患！小智自私兮，贱彼贵我；达人大观兮，物无不可。贪夫殉财兮，烈士殉名。夸者死权兮，品庶每生。怵迫之徒兮，或趋西东；大人不曲兮，意变齐同。愚士系俗兮，窘若囚拘；至人遗物兮，独与道俱。众人惑惑兮，好恶积亿；真人恬漠兮，独与道息。释智遗形兮，超然自丧；寥廓忽荒兮，与道翱翔。乘流则逝兮，得坻则止；纵躯委命兮，不私与己。其生兮若浮，其死兮若休；澹乎若深渊止之静，泛乎若不系之舟。不以生故自宝兮，养空而浮；德人无累兮，知命不忧。细故蒂芥兮，何足以疑！”",https://so.gushiwen.org/shiwenv_1fc291dc3ef4.aspx
1902,"度岭方辞国，停轺一望家。
魂随南翥鸟，泪尽北枝花。
山雨初含霁，江云欲变霞。
但令归有日，不敢恨长沙。",https://so.gushiwen.org/shiwenv_b0cece511d77.aspx
1903,"黄鹂啄紫椹，五月鸣桑枝。
我行不记日，误作阳春时。
蚕老客未归，白田已缫丝。
驱马又前去，扪心空自悲。",https://so.gushiwen.org/shiwenv_05fab4d9e3fc.aspx
1904,"江水漾西风，江花脱晚红。
离情被横笛，吹过乱山东。",https://so.gushiwen.org/shiwenv_2f1e39901892.aspx
1905,"山色江声共寂寥，十三陵树晚萧萧。
中原事业如江左，芳草何须怨六朝。",https://so.gushiwen.org/shiwenv_ef1ba2570ce3.aspx
1906,"可怜池内萍，葐蒀紫复青。
巧随浪开合，能逐水低平。
微根无所缀，细叶讵须茎？
飘泊终难测，留连如有情。",https://so.gushiwen.org/shiwenv_6c2b892974f7.aspx
1907,"雀步蹙沙声促促，四尺角弓青石镞。
黑幡三点铜鼓鸣，高作猿啼摇箭箙。
彩巾缠踍幅半斜，溪头簇队映葛花。
山潭晚雾吟白鼍，竹蛇飞蠹射金沙。
闲驱竹马缓归家，官军自杀容州槎。",https://so.gushiwen.org/shiwenv_883ca46fbaf3.aspx
1908,"洛水桥边春日斜，碧流清浅见琼砂。
无端陌上狂风疾，惊起鸳鸯出浪花。",https://so.gushiwen.org/shiwenv_02e85eef8e65.aspx
1909,"伯兮朅兮，邦之桀兮。伯也执殳，为王前驱。
自伯之东，首如飞蓬。岂无膏沐？谁适为容！
其雨其雨，杲杲出日。愿言思伯，甘心首疾。
焉得谖草？言树之背。愿言思伯。使我心痗。",https://so.gushiwen.org/shiwenv_799dcb3ee449.aspx
1910,"梅子黄时日日晴，小溪泛尽却山行。
绿阴不减来时路，添得黄鹂四五声。",https://so.gushiwen.org/shiwenv_fbbd80710c5e.aspx
1911,"天台邻四明，华顶高百越。
门标赤城霞，楼栖沧岛月。
凭高登远览，直下见溟渤。
云垂大鹏翻，波动巨鳌没。
风潮争汹涌，神怪何翕忽。
观奇迹无倪，好道心不歇。
攀条摘朱实，服药炼金骨。
安得生羽毛，千春卧蓬阙？",https://so.gushiwen.org/shiwenv_46c86a7f1c1c.aspx
1912,"只近浮名不近情。且看不饮更何成。三杯渐觉纷华远，一斗都浇块磊平。
醒复醉，醉还醒。灵均憔悴可怜生。《离骚》读杀浑无味，好个诗家阮步兵！",https://so.gushiwen.org/shiwenv_1dac23280b4f.aspx
1913,"妾有罗衣裳，秦王在时作。
为舞春风多，秋来不堪著。",https://so.gushiwen.org/shiwenv_2e963eeb75fe.aspx
1914,"花谢花飞花满天，红消香断有谁怜？
游丝软系飘春榭，落絮轻沾扑绣帘。
闺中女儿惜春暮，愁绪满怀无释处。
手把花锄出绣帘，忍踏落花来复去。
柳丝榆荚自芳菲，不管桃飘与李飞；
桃李明年能再发，明年闺中知有谁？
三月香巢已垒成，梁间燕子太无情！
明年花发虽可啄，却不道人去梁空巢也倾。
一年三百六十日，风刀霜剑严相逼；
明媚鲜妍能几时，一朝漂泊难寻觅。
花开易见落难寻，阶前愁杀葬花人，
独倚花锄泪暗洒，洒上空枝见血痕。
杜鹃无语正黄昏，荷锄归去掩重门；
青灯照壁人初睡，冷雨敲窗被未温。
怪奴底事倍伤神？半为怜春半恼春。
怜春忽至恼忽去，至又无言去未闻。
昨宵庭外悲歌发，知是花魂与鸟魂？
花魂鸟魂总难留，鸟自无言花自羞；
愿侬此日生双翼，随花飞到天尽头。
天尽头，何处有香丘？
未若锦囊收艳骨，一抔净土掩风流。
质本洁来还洁去，强于污淖陷渠沟。
尔今死去侬收葬，未卜侬身何日丧？
侬今葬花人笑痴，他年葬侬知是谁？
试看春残花渐落，便是红颜老死时；
一朝春尽红颜老，花落人亡两不知！——程高通行本
花谢花飞飞满天，红消香断有谁怜？
游丝软系飘春榭，落絮轻沾扑绣帘。
闺中女儿惜春暮，愁绪满怀无释处。
手把花锄出绣帘，忍踏落花来复去？
柳丝榆荚自芳菲，不管桃飘与李飞。
桃李明年能再发，明年闺中知有谁？
三月香巢已垒成，梁间燕子太无情！
明年花发虽可啄，却不道人去梁空巢也倾。
一年三百六十日，风刀霜剑严相逼。
明媚鲜妍能几时？一朝漂泊难寻觅。
花开易见落难寻，阶前闷死葬花人。
独倚花锄泪暗洒，洒上空枝见血痕。
杜鹃无语正黄昏，荷锄归去掩重门。
青灯照壁人初睡，冷雨敲窗被未温。
怪奴底事倍伤神？半为怜春半恼春。
怜春忽至恼忽去，至又无言去不闻。
昨宵庭外悲歌发，知是花魂与鸟魂。
花魂鸟魂总难留，鸟自无言花自羞。
愿奴胁下生双翼，随花飞到天尽头。
天尽头，何处有香丘？
未若锦囊收艳骨，一抷净土掩风流！
质本洁来还洁去，强于污淖陷渠沟。
尔今死去侬收葬，未卜侬身何日丧？
侬今葬花人笑痴，他年葬侬知有谁？
试看春残花渐落，便是红颜老死时。
一朝春尽红颜老，花落人亡两不知！——甲戌本
花谢花飞花满天，红消香断有谁怜？
游丝软系飘春榭，落絮轻沾扑绣帘。
帘中女儿惜春莫，愁绪满怀无处诉。
手把花锄出绣帘，忍踏落花来复去？
柳丝榆荚自芳菲，不管桃飘与柳飞。
桃李明年能再发，明岁闺中知有谁？
三月香巢已垒成，梁间燕子太无情！
明年花发虽可啄，却不道人去梁空巢也倾。
一年三百六十日，风刀霜剑严相逼。
明媚鲜妍能几时？一朝漂泊难寻觅。
花开易见落难寻，阶前闷杀葬花人。
独把香锄泪暗洒，洒上花枝见血痕。
杜鹃无语正黄昏，荷锄归去掩重门。
青灯照壁人初睡，冷雨敲窗被未温。
怪奴底事倍伤神？半为怜春半恼春。
怜春忽至恼忽去，至又无言去不闻。
昨宵庭外悲歌发，知是花魂与鸟魂。
花魂鸟魂总难留，鸟自无言花自羞。
愿奴胁下生双翼，随花飞落天尽头。
天尽头，何处有香丘？
未若锦囊收艳骨，一抔冷土掩风流。
质本洁来还洁去，强于污淖陷渠沟。
尔今死去奴收葬，未卜奴身何日亡？
奴今葬花人笑痴，他年葬奴知是谁？
试看春残花渐落，便是红颜老死时！
一朝春尽红颜老，花落人亡两不知。——周汝昌校本",https://so.gushiwen.org/shiwenv_6346b791baea.aspx
